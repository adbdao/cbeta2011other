
<pb n="1"/>
﻿<book id="J31">J31冊</book>
<other>敘</other>
牧師出世以來住古南最先予咫尺里居從遊服教
閱十餘年不才駑廢愧于本事少有請益師知予夙
習所存每示作詩文相勸誘也逮後予自粵嶺東西
鴻魚闊好師每吳門上下金玉嗣音繼予賚捧長安
量移岷蜀往返京口尋師鶴林未期之間遂得三過
一日霽雨秋涼登高杜鵑樓次供茗之暇繙帙巋然
維師語錄而外別集種種具焉考夫單提拈頌從上
相沿觸緒篇章諸方不乏維理絕于名言既殊本末
苟情存乎藻繢奚當妍媸然而淺深之致見矣大小
之數分矣世有讀斯集者以師為宗工將永明之錄
覺範之傳寒山石屋之詩軌轍相方以師為文士亦
陶王白蘇之間位置攸在予嘗聞世俗文章家有私
議之者矣曰吾于牧師姑未言其他就其才多著述
如此即不挾策應舉第閉門著書當澤永留名山也
此則雖不知者之詬詈亦足以概見云。
欈李王庭言遠敬題

<talk>序</talk>
詩文之在天地爛然如芳樹之花也無此則天地寂
寂矣然花不擇地而妍或在華堂或在名囿或在深
山幽谷花於華堂者富貴人之詩文也花於名囿者
才士之詩文也花於深山幽谷者高禪古德之詩文
也如謂高禪古德不必以詩文見長將使華恒嵩岱
諸名勝但有古榦蒼枝無夭喬嫣嫵之植也有是理
哉余少時見蓮池憨山二公著作每為心折手之勿
釋二公皆文優于詩近從牧老人遊留連子墨更為
高禪古德之僅有間一唱酬往復不覺其膝之至於
地也夫蓮池憨山法門導師擅長雅藻曷怪若老人
則臨濟宗風以白棒喝天下之英靈語言已多安用
文字然形上形下恃源而往有觸必應含毫伸紙忽
詩忽文若山之出雲水之遭風層起疊生俱以自然
入妙未嘗有意為詩文而詩文之至者出焉其近體
王孟也古詩陶韋也無韻之文洋洋灑灑又白太傅
蘇端明亞也雖汲汲揣摩日從事于詩與文之耑家
未能或過嗚呼豈偶然哉端木氏曰夫子之文章可
得而聞也夫子之言性與天道不可得而聞也張無
垢論語頌則謂天道文章未始有分然則讀老人別
集非讀老人別集也能聞其所可聞而其所不可聞
者亦思過半矣。
欠庵居士朱一是法名恒晦拜撰

<other>嬾齋別集總目</other>
文部七卷
卷之一
論序記銘
卷之二
說題跋雜著疏
榜
卷之三
傳誌銘祭文
卷之四
書啟（上）
卷之五
書啟（下）
卷之六
雜牘
卷之七
頌像讚
偈部一卷
卷之八
偈
<pb n="2"/>
詩部六卷
卷之九
銅井時古南時（上）
卷之十
古南時（下）
卷之十一
古南時之餘（秋行鷹峰）（折蘆梅溪）（雲在）
卷之十二
棲真時之一棲真時之二（海濱答詠）
棲真時之三（長夏吟）棲真時之餘
卷之十三
興福時興化時鶴林時
卷之十四
天童時天童時之餘

嬾齋別集總目（終）
<other>嬾齋別集目錄</other>
○卷之一文部（甲）
論
觀苦入道論
序
達澄昭公語偈序元白可公出山詩序
鹽梅鼎公遊南嶽序木陳忞公回粵省親序
魚喁艸序別刻古庭和尚拈頌序
聽雲集序柴菴先生和池上來詩
序宗鏡節錄序
呂幼安詩草序永安聞慧堂世系序
殼音草序竹杖序
贈郁素修序鄭士敬先生六袟序
以廬山摩崖石刻涪翁所書七佛偈為山翁和尚
壽序贈丁虞卿序
記
雲浦上人書華嚴楞嚴二經記
乾元菴圖冊記
銘
正觀堂銘震溪堂銘
木樹根銘
○卷之二文部（乙）
說
衣說警學詩說
墮蜘說桲立字說
玄佩字說鄰仲字說
古求字說
題跋
重刻洞聞和尚語錄跋跋吳門杜子紆先生所
書華嚴經第四十卷跋一水上人書楞嚴經
第五卷跋顧敬修居士書法華
楞嚴二經書盂蘭盆經後
跋王兆吉居士書華嚴經
題蔣伯昌書華嚴經題雨新上人書法華經
題惺中上人書華嚴經跋雲浦上人書華嚴楞
嚴二經跋顧貞吉居士書法華
經題朱明徵畫羅漢冊
跋天童雲門永覺佛日四尊宿墨蹟
項孔彰居士求書神通變化四字跋
書王景雍孝惠先生卷題張子聖源倚石揮麈
圖冊書芸居機公悼孫詩後
書爭坐位帖書狄梁公碑刻後
題蘭卷書陸包山畫冊
嬾齋印跋觀松雪硯
記圖書古硯
雜著
雨窗閒話四則寫寄顧敬脩
<pb n="3"/>
壽生菴曉起得語三則畫示睿能禪子
疏
湛明禪人之江右持缽疏
月印上人投老叢林疏四維寬公把茅疏
供天台阿羅漢及諸名山疏
天台文殊寺化供疏虞山興福禪寺復殿東
舊產疏題修大藏經卷
海虞建廣善禪院疏普見法門念佛疏
虞山拂水菴建地藏菩薩殿疏
嘉興真如寺禪堂重建韋馱殿疏
興化普潤菴募藏經疏天童鏡池老宿募修祖
塔冊
榜
興福禪寺結冬榜
○卷之三文部（丙）
傳
廣陵同人禪師傳靈巖戒雷法師傳
生緣傳曹雲海傳
誌銘
達澄禪師道行塔銘
祭文
弔蘇州寶光寺筠亭石林隱蓮三長老文
告靈溪師文祭考澄宇公文（二首）
祭妣文祭祖文
祭兄伯澄公文（二首）告祖文
○卷之四文部（丁）
書啟（上）
復梅里王言遠孝廉答嘉善周君謨孝廉（一字
西玄）答眾社長
答許白生文學答周貞可文學
寄太倉孫念莪封翁寄李曉令于白門
示岫雲西堂與中輝上座
寄山陰祁驥超居士與周西玄（二首）
與唐琪圜寄石幢禪師
與黃介子（二首）復夾山林皋和尚
與元白大師復黃介老
答吳伯明與周貞可（二首）
寄天童木陳和尚寄通玄林野和尚
答慈谿白龍寺冰懷法孫
與雪＆CB21208;監院與完白維那
與屠闇伯居士與倪伯屏司李
與朱近修孝廉（一字養明）與黃介子居士
與倪伯屏與屠范二道長
與廣文楊公謝黃闇齋參政
與倪伯屏與屠闇伯文學
與吳伯明居士復虞山諸護法
又啟復錢牧翁宗伯
復孫光甫方伯復嚴子張兵部
復錢嗣懿封翁錢嗣希進士
復翁子安孝廉復孫孝若孝廉
復錢西翰孝廉復陸禹舟陸定爾兩護
法啟復毛子晉檀越
復錢孺飴孝廉復破山西林隱谷禪丈
復羅夢章道臺復陳平若御史
復鄔簡在孝廉復胡宅眾文學
東顧敬修居士復孫孝若孝廉（二首）
復孫非臺居士（二首）復虞山諸護法
復孫非臺與孫孝若
謝錢牧翁宗伯簡王兆吉護法
辭孫非臺護法簡能仁木陳和尚
復宛陵詹曰至居士復棲真林野和尚
復廣潤木陳和尚復興化護法
寄雪竇石奇和尚與黎太沖長者
<pb n="4"/>
復吳鹿翁相公（附表書）復孫光甫
復孫非臺寄王言遠
簡金壇蔣楚珍護法簡蔣虎臣太史
簡興化吳鹿友相公寄李平菴文學
寄詹曰至與諸千如待詔（一字合甫）
寄吳伯明與王雲來居士
復詹曰至謝嘉善錢塞菴相公
復黃坡蔡遯翁復柯敬明
與倪伯屏與諸合甫
與葛瑞五與葉嶽心
與陸平叔居士
○卷之五文部（戊）
書啟（下）
復京口鶴林諸護法啟復雪竇石奇和尚（二首）
復溫州法幢大士法姪寄朱近修
與范遵甫與周公貞
復道峰木陳和尚簡姚益城中丞
與五磊穎石法姪與超果破顏法姪
與徐心韋侍御與江寧劉覺岸居士
與詹曰至寄祁驥超居士
寄倪伯屏司理寄報恩浮石和尚
復黎太沖長者復吳北海文學
復屠闇伯復鄭子康
復范子遵甫簡孫孝若護法
寄嚴髫珠居士答陸葆翁
復芸居玄若老友復顧敬修居士
復泯巖空林大師答鍾雪緣文學
答呂幼安文學簡王念尼道臺
答蓮花峰了源法姪與孫非臺
東陸哉生復耿玉齊護法
簡王念尼答玉峰玄佩二法孫
簡韋海梁刺史簡耿玉齊道臺
與李明遠文學與朱養明
簡屠闇伯復李端維李武曾昆仲
寄松陵包孝廉與錢福先民部
與朱近修復南澗曉菴法姪
復理融禪人東韋聲玉刺史（一半海渠）
東耿玉齊道臺復五磊穎姪
復王言遠復朱近修
復柯敬明居士東楊九春府尊
復白雲鹿門大師東馬培元護法
東雪竇和尚復與麼時書記（二首）
示石隱珍徒示西華瑋首座
示睿能上人示印象知客
示法平書記與詹曰至
與徐心韋侍御留簡報恩浮石和尚
與倪伯屏司理復金子乾居士
與錢聖月居士復周貞可
復翠微漢萍大師與達本長老
○卷之六文部（己
雜牘
與唯一禪師與鹽梅禪師
答友與山中友人
與婁江毆沖谷文學復崑山諸千如文學（二首）
簡嘉善周君謨簡馮荃升文學
簡吳伯明復張靜垣
簡周西玄與吳君訥
簡王言遠復兄
與宋五陵鍊師簡周西玄
與丁方流文學與李曉令（二首）
與吳門玄若師復吳伯明
復李曉令寄靈章友人病中
與李曉令與唐琪圜
<pb n="5"/>
與道侶與王言遠
與孫集公與李曉令
復天童木陳和尚寄江陰軋明寺元白禪
師與社友
與沈傳中文學答李曉令
復諸千如答葉嶽心
答錢聖月與許白生文學
與虎丘道侶與諸合甫
與葛瑞五與葉嶽心
與嚴髫珠與葛瑞五
復松雨師簡空林大師
示靈嶼上人寄沈傳中文學
復姚江沈求如居士復鄭子康
與李曉令復王侶石
復李曉令簡鶴師
與葉嶽心與高靜之居士
與雪＆CB21208;首座與印象知客
簡吳稚先居士（二首）與吳仲木
與陸哉生文學與陸子念居士
簡陸葆翁與靈嶼上人
與香際上人與吳稚仙
與徐非一復陸叔範居士
與陸藎臣與陸平叔
與范遵甫答鄭子康（三首）
與隱峰侍者與廣潤木陳和尚
與梅谿菴主與王侶石文學
寄曉令諸郎君與商尊法姪
寄極樂菴嬾石監院簡庉村浮石和尚
復錢聖月簡周公貞
與范遵甫（二首）與朱近修
與法平書記簡木陳和尚
簡報恩浮石和尚與玄若禪師（二首）
復周青士復王薇垣
與錢聖月與朱近修
東鶴師兄與陸葆翁（二首）
○卷之七文部（庚）
頌
雪竇石奇和尚書華嚴經頌
四大家書華嚴經頌（有序十一首）
普陀山舍利頌（有序）千手眼大悲菩薩頌
雪彌勒頌（十二首）和南宋天封佛慈禪師
蜜蜂頌（有序　二十首　附原頌及全明進禪師和并序）
像讚（附雜題書）
一佛兩菩薩像藥師佛乘白牛像
觀音像（二首）繡觀音
大悲菩薩像魚籃大士像
大士象王圖羅漢像
十八大阿羅漢卷十六阿羅漢卷
初祖達磨（二首）天童老和尚（二首）
石車和尚（三首）石奇和尚
林野和尚（三首）自題頂相（三首）
三教圖純陽大仙像
勝師伯像仲師伯像
素純法師像芸居玄若機公像
雲岫菴隱山老宿像傳輝大德像
瑤山老師像慧明上座像
潛菴老師像雲在菴道嵩師像
從聞友人像智林寺屺瞻開士像
雨菴大德像巢修上人像
慈航老師像石佛菴畫空老師像
明奇靜主像長庚鏡池老宿像
濟寰老師像石浪老禪像
李曉令持綸圖（二首）孫冶堂行腳圖
<pb n="6"/>
丁長卿文學像丁漢卿居士像
李道人侍母行樂徐玉井道人像
戎明宇長者像丁華宇道人像
陳衡山居士像（二首）徐玉宇道人像
浩然居士像殷元長事佛圖
徐定宇歸來圖伍虞顛道人像
朱待予像吳節侯文學像
曹母周孺人像汪子瑜居士像
江君圖項孔彰居士像（二首）
王南伯文學再生像丁籲卿文學像
丁方荀像王子佑松下憩圖
王順塘善友像項素仙像
題畫牡丹圖
畫菜（七首）畫葡萄（十一首）
○卷之八偈部
戊寅初住銅井山勝露居士伯明吳先生以四偈
貽岫子有林下風味援筆次韻
山中吟（十首）正月十日大雪
歲暮至上元夜紀述（十首）庚辰冬開法古南入春
偶成（八首）穀日唐琪圜居士以登
天目八詩手書緘寄步韻卻答
示楚萍（二首）示慈舟（二首）
谿院言懷（七首）獨坐
癸未八月朔日禮洞聞和尚塔有感（六首）
蒲菴二首贈慎獨師（有序）武塘周西玄居士有喪
明之戚寄慰新正四日答李曉令醉
後句（附原偈）春日走筆（六首）
天童山久雨有持扇乞偈者
偕高原石幢同人三公夜出石筍峰
宿天竺三生石李明遠居士乞悼兒詩
（四首）重晤雲義先生
題秋亭丁承清齋夜談（二首）
示玄谷（二首）新正十八日壽虎丘本
如老師病起（三首）
乙酉春大雪破石一念二禪人聚彌勒佛像於中
庭納子競觀悚然增敬以幻修幻無是過也戲
拈四偈鰲魚燈（三首）
走馬燈（三首）火爆
竹扇乙酉孟夏天童南山禮
先師塔有感（四首）梧山十七詠（十八首）
天童木和尚送被簡謝（二首）
和南源大師山居（二首）早春寄訊錢塞菴相國
（二首）寄謝虞軋颺給諫
酬空林大師見寄七夕鄭子康初來參偈
贈贈陸子念
病中謝客雪彌勒（二首）
答李曉令贈形家李同春
寄題錢聖月[、/(、*、)]＆CB21208;禾中重建真如寶塔
峽石山慧力寺修鐘樓子康鄭子清修梵行攝
入法系命之曰恬作二偈貽之
贈范夢覺示陳宣其文學
示陸咫顏文學示王臨玉文學
題崑山戈玄淨先生略傳後
示丁方流示吳彥正
贈丁和卿文學贈丁長卿文學
偶成達本上座乞題墨蘭
題徑山雪老人畫扇壽朱近修母慈淵查孺
人書嚴髫珠米單文後（二首）
和海鹽劉霜厓邑侯持缽偈（附原偈）
酬髫珠居士（二首附原偈）贈丁韓雲文學（二首）
曲肱而枕之示吳子進雪窗獨坐迥禪展紙索
書示夏禹公
示張兩如竹窗偶成
<pb n="7"/>
題李曉令草亭題風竹圖
題王宣遠南詢畫冊（二首）寶晉齋閱仇十洲臨李
龍眠畫佛嘗隨眾卷梅里鎮重修東塔
禮夾山林皋和尚塔悼黃介老（有序八首）
書徐虞求先生讀語錄二偈冊（二首）
莖虀偈（有引）宣城詹曰至其生世之
月日即其母氏去世之月日也寄箋須語以偈
報之鶴林詠古（十三首）
寄青蓮同參送道場山曉音知客
謝事贈顧聖復業醫
答王雲來文學答陳復菴乩仙（三首）
過葑溪周雲巖道侶靜室
天童送蘭若上人出山寄聚周上人
示曹雲海讀新桂瞿公臨難諸作
（二首）示吳萃凡
示吳永侯寄秋亭三子
臘雪二見送麗中大德
送駿機大德送祗園老禪回閩緣幹
示慈帆上人碧峰禪人病中求示
和宋慈受深禪師登披雲臺十詠（有序附原韻偈跋）
和宋虛堂愚禪師虎丘十詠（附原詠）
○卷之九
詩部（甲之一）銅井時
杪冬還山口占招鶴兄西山看梅（八首）
庚辰夏再登銅井設關禁足
馮荃升文學冒暑過訪新秋書事
晚秋寓湖上冬日放舟鶴湖抵梅居
晤周君謨孝廉書贈龍湖早發擬之長水阻
風泊王江涇作題穎源弟靜室
婁江靜室曉作宿虎丘西隱
過不二上人題竹
再登程純甫書樓張靜垣同舟至軋元菴
詩部（甲之二）古南時（上）
折蘆菴（二首）開爐古南閱諸衲子除
夕之作村懷（三首）
溪濱落花觸目成偈（五首）杪秋晤唐祈遠於烏戍
書園九日於住波菴小閣
宿當湖西林寺（二首）題金山圖（二首）
寄懷天台靈鷲寺石奇和尚（二首）
贈褚鳳廷道翁褚鳳廷宅看閩中將樂
石登魯菴水閣右個
寄吳門玄若機公（二首）春暮雜詠（十首）
夢戒雷震公（有序二首）夏晚同程純甫菴後散
步（二首）范遵甫覽予山偈擊節
別後寄贈（二首）久雨
刪竹（二首）古木
返照移蕉
摘瓜曝書
觀帖觀魚
納涼又觀魚
將登天台寄王言遠孝廉
錢塘值雨過棗樹灣
○卷之十
詩部（乙）古南時（下）
送王言遠北上除夕次澄禪人
語風雪大師送天童老人入塔訖裁詩別眾感而
次韻舟過慈谿齋姚益城中
丞宅因和山居之什偕石幢高原間人三公
過靈隱憩冷泉亭韜光曉步
立夏前李曉令招游藿圜
漫書陸體莊扇早熱
寄答唯一師尋元白師於江陰乾明
寺夜話過丁氏湖莊
<pb n="8"/>
贈丁虞卿文學再晤丁方流
歲暮答蔣聞大孝廉見懷
病中素閒友人見過答倪閬民
七里港（二首）臥疾移舟虎丘
寄友題畫
從聞統公自拂水巖移關東塔寺過贈
春暮歸舟（四首）寄吳門素純法師
歸燕識故巢（十首）懷西湖
立夏前一日同道侶登硤石山值雨（三首）
丙戌夏自甬東還古南舊院錢聖月來訪出乃尊
豈麈公閱唯識論遺筆見示兼贈二詩即韻答
之（二首）題嘉善祖燈菴（二首）
中秋後一日過小菴戒香居
歲晚（二首）和李無塵除夕元旦（二首）
新正三日寄李曉令早春尋梅過一菜菴
飯後放舟溪東見硤石塔值象閒禪人引游李氏
古墓雪窗有懷（二首）
對雪曉晴
李曉令貽詩招看圜中海棠喜而有答（二首）
期過藿圜阻雨曉令折海棠一枝併詩至
曉起見雲開有晴意寄曉令
是日雨止過曉令圜中劇談至夜（二首）
李曉令招敘海棠下兼惠趙松雪墨蹟報謝
曉令訂過石佛菴看花值雨阻約走筆自遣
新霽曉令招村郊野步遂過石佛菴看海棠眉菴
隨喜脫沙佛像至夕曉令獨歸予拏二三衲乘
月而返謝石佛菴主
久雨寄朱養明雨夜夢同岫雲禪者數
輩策杖山谿之間坡石古秀其泉甚清喜而成
偈覺來風景猶在眉睫童子請余筆之
春游紀事題脫沙接引佛像
西樓（四首）懷舊隱
有僧從吳興來得故人同人化公信有感（二首）
偶成七月下浣過藿園竹下
坐送王言遠之任廣州
小春日壽吳鼎陶御史樁萱八袟（二首）
寄張鳴九文學除夕次聖儀禪人韻
元旦夜雪漫興（二首）
對雪口占（三首）尋梅
初春送問松上人遇吳門兼簡王意菴
解制（二首）尋梅
春游過李園仲春三日壽李青來文
學母徐孺人八旬（四首）寄懷張心素
寒食即事（二首）賦得佳節清明桃李笑
（十首）寄題敬亭山一峰菴
春暮有懷愍度師過新城廣生菴
能仁寺千佛閣
泛舟至沈翼軋先生墓同邵含甫顧墳遠眺
飯郭清安宅廣生菴答沈天祿見貽
爛溪舟泛浮碧菴
游凌氏古壟草菴
塔港放舟至軋元菴草蕩遇風
早發鴈蕩柳溪橋
王帶存招游園亭（五首）嬾齋步子康韻（二首）
村居（八首）中秋前一夕藿園看月
時李子將有遠行十五夜坐指月菴
大風呼權過秋亭攜鄭子看月
偕鄭子泛舟別溪菴適王介人周公貞亦到
登金山焦山三詔洞
鄭子學佛庭下生芝道瑞也詩以貽之
送李曉令入粵登施淳寶小閣
酬范子月夜見懷初夏范子同余過秋亭
小菴有作步韻寄懷王言遠
<pb n="9"/>
紀游書王祈兮屬
偶作（二首）對松詩贈鄭平子先生
（有序）酬沈爾任文學（有序附原詩）
○卷之十一
詩部（丙之一）古南時之餘一（秋行）
癸未七月下浣將歸海虞破山寺掃洞聞和尚塔
舟發梅溪即事舟次松陵值常湖馬遠
之同泊尹山道中
宿石家濱過華蕩
舟中望維摩雨中歸破山寺
自虞山過江陰訪黃介子居士舟泊長涇
登君山諸道侶偶集座中拈句（五首）
經春申君墓作（五首）晚泊
舟行口占（五首）返棹虞山過南湖值雨
破山寺夜坐（二首）留別山中法屬
辭墓別兄（二首）
答示倪閬民過陸葆翁齋書贈
過顧園[、/(、*、)]菴曉作
寄吳伯明過貝葉參晤培風師兼
隨喜西方懺儀且誌久別
過孫冶堂半是山居過毘盧菴次韻答周貞
可文學毘盧菴紀興（十八首）
詩部（丙之二）古南時之餘二（折蘆）（王言遠序一首）
池上來（有序設三十五首）
詩部（丙之三）古南時之餘三（雲在）
初秋過崑山雲在菴朱近修李曉令屠闇伯相期
放棹錢聖月以詩為賦
雲在菴送李曉令寄朱子近修
中秋日從雲在菴放舟至西莊
宿西莊偕陳畦之諸道侶泛月
雲在菴作（八首）贈沈君如
登玉峰彌勒間
劉公洞一線天
從葛瑞五書參飯訖遂登玉峰絕頂
飯後見村南楓葉策杖微行因過葛氏園亭逸駒
上人留晚餉口占（四首）
詩部（丙之四）古南時之餘四（鷹峰）
九盤領師子巖
合掌石南湖
北湖潮音閣
出生幢望湖臺
鳴玉澗鷹樓頂
黃沙塢白雲菴
珠花泉石帆山
澉城泰駐山
舟里堰丹井
高陽峰下蓋山
六月三日游澉湖遂登吳公祠飽稚仙伊滿復過
悟空古寺和屠闇伯三作同晚眺
也下雲岫菴
詩部（丙之五）古南時之餘五（梅溪）
梅溪八詠柬素園黃闇齋總憲
送吳翠屏還金華山中同諸子游普明廢寺
長水塘泛舟至梅溪溪上遇一生上人
即事題畫
題孝貞李氏傳養痾梅溪答呂幼安明
經惠詩送胡濤公之雲間
次六月大風缾中白蓮步韻
喜雨（二首）立秋日作
詠秋色七夕與諸子分賦（二首）
題此君伯仲圖贈濤公麻杖（八首）
○卷之十二
詩部（丁之一）棲真時之一
<pb n="10"/>
登雪竇山尋雪竇顯禪師塔蹟
題珠木林西阬
從下雪至上雪遊隱潭
新霽登妙高臺當午坐千丈嵐看瀑布
有五彩色自百步街至千丈崖底
散步至御書亭新秋自雪竇山赴棲真
即事（九首）棲鳳沈傳中文學中秋
日招游天門山橫山菴作時同雪＆CB21208;監院鑑機
慈恩德明慧光南臺瑞明懋卿諸道侶
過天門山上橫山菴
從橫山乘月晚歸題棲真碑誌
寄懷法海寶慶白雲三大師（四首）
初冬送雪＆CB21208;監院同顧虛谷邑侯遊天台
開爐日酬示范遵甫除夕懷及門諸子
初春寄懷空林大師于大陽山
過甑篦山菴清明日沈傳中文學以
詩惠艾餈步韻答謝登伏獅巖
立夏前三日倪伯屏司李招遊柏香巖龍潭之勝
登舒濱吾印心閣（有序）
詩部（丁之二）棲真時之二（海濱春來）
山行見新桃（二首）鷂子磯閒坐觀採苔者
（二首）折古柏枝如劍
菜花隔山見梨花如雪（二首）
聞金聲（二首）范子為余述古澗奔流
之勝因與同往幽澗坐
就鄰菴乞茶綠楊垂絲颺風
看野燒望桃花阬樵採
海隄有數牛晚歸二鴉搏一鷹（十五首）
前題
詩部（丁之三）棲真時之三
長夏吟（九十四首）
詩部（丁之四）棲真時之餘（梧山剩句）
初過棲真感懷（二首）七月望前二日風雨暴
作竹樹倒拔屋廬震動古殿不崩為幸八月上
浣復大雨不止炊煙幾息有感而志（二首）
送范子下帷吳氏宅（四首）曉起山閣見白波連山
有懷范子（二首）寄范子（二首）
范子過山因懷屠閣伯于剡城（二首）
答空林大師自大陽菴貽偈
答沈傳中文學見寄宿明恩寺
初夏古南僧來迎沈傳中文
學以詩贈行有答別范子
○卷之十三
詩部（戊之一）興福時
開法破山酬徐白雨見贈（二首）
酬毛子晉見贈缾梅
初春示憨崖上人臥疾吟（有序八首）
重過藿園看海棠謝倪伯屏見過
藿園牡丹盛開漫紀（二首）從王侶石乞圖章
重過秋亭病起有懷
坐西軒作（二首）早秋還虞山舟過松陵
宿承天寺留別
蘇州無量寺懷舊（三首）雨泊虎丘小武當（二首）
偶過溪菴即事吳門曉發
舟次華蕩悼崑山高靜之文學
過勺菴偶憶西莊舊遊晤陸平叔
贈張季鴻憩陸哉生西閣望雨
贈李小隱過陸子念書齋即事
又贈書法華答子念
憩陸顯文書室眾香菴值雨
晚泛過慈雲菴偕殷元長李小隱泛月
（二首）問戈莊樂居士疾不遇
慨然有思瞿愿中過晤勺菴同舟
<pb n="11"/>
至眾香菴別西舍歸舟有懷毛子晉
勺菴訪舊陸子念重以篇什見貽還山報之兼寄
平叔諸同道（七首）酬李明遠文學五袟見
贈壽貝葉齋培風師
偶作勺菴度歲書懷（二首）
除歲寓勺菴同無關上人泛舟南湖
和除夕己丑元日
新正二日陸氏昆仲招集平叔園亭（四首）
題畫贈報國寺萃閒老師
仲春放舟過謁毛子晉信宿寶月堂兼晤顧麟士
殷介平馬退山時補刻大藏將竣賦言為贈
水月菴詢隱峰疾謝古南眾護法
過蔣蕙仙孝廉＆unrec;菴海印菴午睡有夢忽來
戒香居即事海塘吟
毘盧菴明幻開士五袟贈仲寅初
贈金陵彭師水水鏡菴小憩
顧敬修居士見過山中紀舊示顧君闇
煙知墩準提菴勝法寺
從勝法寺過黃莊菴黃莊菴同道侶夜話
瞿愿中過訪華一岳為余寫炤賦謝
（二首）
詩部（戊之二）興化時
初過昭陽答孤峰上人酬李平菴文學
酬李艾山文學奉和賀疏林邑侯見貽
奉酬吳鹿翁相公平菴以石刻七佛偈見
貽乃黃山谷筆鑴廬山巖石者賦此為謝
和夜坐（二首）西軒即事（二首）
和大山知藏誕辰（二首）除夕和平菴作（二首）
辛卯二日同朱天乳諸君子散步池上
晚雪有懷平菴人曰寫懷（四首）
徐同甫為余篆古圖章賦贈
酬楊廉甫進士立春後甲子日偕平菴
登土山寄祥光上人
謝朱天乳惠藥將還江南別鑒師
書扇與蕭道人謝潘道人造法衣
別黎太沖長者極樂解制寄謝吳鹿翁
相公於潭西（四首）留別平菴
別吳北海昆仲舟發昭陽
寓廣陵靜慧園送天鼓法姪之江西
雪後登平山堂丹陽道中
閒來居（二首）舟次崑山
西城晚眺寄葛瑞五悼李子曉令（有序八首）
同葛瑞五諸子登東山
詩部（戊之三）鶴林時
初夏寄日章舊友杜鵑樓小坐
解夏送自明知浴歸昭陽
曉步喜李平菴渡江貽詩步
韻奉迓（二首）平菴到山
同平菴觀寺中古碑贈瓜洲默如懿範二上
人（二首）小窗
雨後登杜鵑樓謝張元囪問疾
漫興睡起
九日（三首）舟行口占
坐興濟菴東窗贈周東谿老翁
綸如禪子畫菜供余喜而賦之
贈夏秀巖老翁西華禮塔詩（有序二首）
秀峰山曉起辛卯除夕歸自京口神
情既衰僕僕有感壬辰元旦
悼素園黃闇齋參政過祖燈菴用舊韻
過閒閒居甘窯
寫懷獨坐
仲春隨喜本覺寺讀坡公三過堂詩步韻
奉酬遯翁先生見寄（有序二首）永哀詩（有序二首）
<pb n="12"/>
壽屠闇伯文學母王孺人初度（二首）
寄郭千仞寄郭清安
病中遣懷
出門久疾初愈過硤石山白
水菴（五首）遊悔圓和陳復菴乩仙
題放菴俞言如招同范中昭文
學坐潔古參納涼紀事
又題麻杖（四首）輓嘉善錢塞菴相公（四首）
小窗多閒為商尊首座題菜
秋日偶成山居曉作
○卷之十四
詩部（己之一天童時
七月十九姚廣若以畫扇洋布賀余生辰賦此答
謝贈魯魯山竹史
贈項孔彰畫松劉開旭鑴余草書梅溪
石上其法甚精口占贈之
壬辰春余病甚卜一枝投隱而卦辭甚迂及秋天
童使三至曰命矣夫偶記短章示公貞周子
將之天童寄鍾雪緣寄徐忠可
寄別朱子近修酬范子遵甫
別秋亭鄭于子康兼諸道侶
初主天童送法幢幟姪還雪竇
小春望夜宿南山塔院（二首）山泉
龍潭松寮
和雪竇和尚韻贈法幢老姪生辰
初春喜錢聖月入山夜話
送景星巖湛菴法姪蘇州貝葉齋培風師寄
箋索題道影登招寶山
過半山菴登定海城樓
總持寺海雲菴
永福菴阿育王寺
草堂懷雪竇和尚
登玲瓏巖（八首）謝徐心韋侍御見訪
送無等友人山居寒食（二首）
獨步答范子
贈聞季次乞戒寄懷龍池和尚
初夏漫作（八首）
寄隱湖毛子晉懷顧敬修
懷芸居玄若禪師答泯巖空林大師
秋興（五首）晚步口占（三首）
寄近修朱子寄屠闍伯
遣病悼范子遵甫（四首）
感舊（二首）病歟（四首）
興福鶴師兄五袟寄言寫懷
知命偈贈鄭子子康壽泯巖空林大師
簡錢福先民部贈田文蔚
再雪示君蘭道友
甲午修褉徐心韋御史六袟以園亭奉普門大士
延僧焚掃居然寶王剎也賦祝
贈定海張前川總臺韋聲玉刺史見訪
奉贈王念尼道臺（二首）贈劉大宗邑侯
畫葡萄行登白雲山訊鹿門大師
大梅山無雨（三首）
雪竇和尚貽雁蕩山圖展玩偶書
贈雪竇山下余子太止山戒徒來自海虞有
懷孫延侯老友贈破浪上人
過東谷菴即事（四首）贈魏太生行鍼法
郁素修惠圖章趙氏三喪得舉謝陸葆
初道丈寄殷佩所
賦得疏雨滴梧桐（五首）
詩部（己之二天童時之餘
題甬東錢聖月歸來閣（有序五首）
乙未春日有僧自桐城來聞元白和尚領眾清泉
<pb n="13"/>
寺蓋別十三年矣賦懷寄之
舟過松陵吳端公文學來謁自道生平所存展箋
索語仲夏寄懷沈爾任文學
過觀瀾菴（二首）寄周貞可（二首）
秋日奉酬李平菴見寄

嬾齋別集目錄（終）

<sarticle><article>牧雲和尚嬾齋別集卷之一</article></sarticle>
東吳　毛晉子晉　編閱
鄂州　記室智時　較訂
<other>文（甲）</other>
<other>論</other>
<other>觀苦入道論</other>
世間法以不可力致者委之命與數故所遇窮達遼
者惟順受之此於世逵矣而其理有未窮乃出世法
則不然以吾人之生斯世也脩短不齊有富貴焉有
貧賤焉靈蠢萬殊有聖哲焉有壬昧焉此非天降非
人與無不從過去世搆因如疇昔樂施與則此生享
盈積疇昔奉齋戒則此生履崇高疇昔曾聽法修慧
則此生有智強識其貧賤愚蒙者反是此先佛如來
誠諦之語苟能知此則人之處轗軻患難自不怨天
尤人一一消歸自己而非世之所論不怨天不尤人
矣何則古今高識大賢言命與數雖欲人反求諸己
而曰數似于己外別有一制限在曰命又似乎己外
別有一定宰在所以李將軍有數奇之悲楚重瞳有
天亡之歎蓋將尤人不知反己乃至顏冉之夭夷齊
之餓此又博學者屢屢致疑而莫解也原其所號為
命與數者祗論夫一世一形之賦受其於死生輪轉
幽微之故未嘗發明也故昧者每以生為樂以死為
苦賢者則曰所欲有甚於生者故患有所不避也此
不以死為苦矣然未嘗指生為苦聖者則曰朝聞道
夕死可矣此似以苟生為苦以道為樂然未明其道
之何如也若夫達出世法者當其遇坎坷而顛沛流
離也則必惕然以思此繇往因所致既惕然以思必
恍然而悟曰我既昔作坎坷之因茲欲履不坎坷之
境無是理也又將思過去已作現生之因則現生定
作將來之果因今以驗昔由往以知來因今以驗昔
則知定業之不化由往以知來則知定果之莫逃以
信因果分明故則現在所作又必矍然起驚曰未來
生死冥然無涯我于今也仍不作無坎坷之因乃欲
將來期受無坎坷之報有是理乎如是而思如是而
審如是而驚如是而慮則知患難貧賤未足為苦乃
生死殊為大苦矣以有生死而眾苦繫之矣思生死
為眾苦所繫則欲求脫生死之念必勃然而興求脫
生死之正念興則世間情念應時而破譬千年之暗
室一燈始然不知諸暗之何從也從是而疏世緣從
是而安貧賤從是而輕富貴從是而親善友從是而
堅正信從是而黜聰明從是而修智慧從是而躋覺
地從是而知佛恩夜寢夙興應事接物自不碌碌而
過此果因之理乃出世大關鍵未有不通斯旨而能
入道者但世之人情每欲富貴而惡貧賤是必以富
貴為榮貧賤為恥又豈不以生為樂而死為苦耶達
觀者不然富也貴也貧也賤也靡不有老病死也靡
不有老病死則富亦苦也貴亦苦也貧亦苦也賤亦
苦也生為其首也生生不息則其苦無竟故大發修
行之志堅執智刀斬裂塵網直躋乎無苦之岸則生
亦不可得老亦不可得病與死亦不可得然後為得
豈直富貴浮雲貧賤不移而已哉蓋生滅滅已寂滅
為樂乃諸佛之造詣群靈之本因迷而苦之悟而樂
之耳昔者齊景公登牛山見齊國之美潛然雪涕此
其時亦有見乎身世無常為苦而達者哂之以其迷
寂樂境認乾闥城而生戀戀也若徒謂生必有死生
<pb n="14"/>
為勞死為佚乘化以歸盡為達而不究生死幽微之
故則亦莽蕩邪見斯又景公之所當哂也以其見世
無常而不驚盲瞑無智其又惡能達觀無生無苦之
無上妙道也耶。
<talk>序</talk>
<talk>達澄昭公語偈序</talk>
達澄昭公與余同參金粟老人乃乙丑春二月也公
來自台蕩余發足自吳門相去千里海塘問渡忽焉
相值促膝方舟酬酢半餉予見公貌厚骨剛志邁言
簡有古衲子風公亦謂予氣味不異遂成莫逆夏末
公渡錢塘禮受業于歸琴川省親再期金粟山下分
袂月餘叢桂香中果如約而至復相把手然公孤高
之操陸沉眾中獨當老人棒喝下神骨聳然老人時
瞬青眼視而公唯自重若訥丙寅春煙霞癖發偕予
看明州山水挂瓢福泉山之法海寺所造日深語益
鮮利或拈弄古今或宴憩水石信口而吟信機而出
猶天籟鳴未過關者侗乎莫測第恨其隨誦隨捨一
日溪行予謂之曰我儕片言隻字莫非吐露衲僧本
分揭佛祖命脈何遽棄之公忽悟大笑曰從是當彙
成編任刺人眼予因戲之曰篇之首安何名公云虛
空不容彩盡予笑曰虛空固不容彩畫彩畫豈外虛
空耶公云打葛藤作麼予復笑而不言遂以名其篇。
<talk>元白可公出山詩序</talk>
衲僧衣線下一段大事輝今灼古非言句可指擬才
涉唇吻即覿面蹉過故我同儕欲求法於語言文字
已若掘地覓天況刻意工翰墨事吟詠於自己分中
何啻白雲萬里耶雖然若是得底人又且不然言所
不言跡所不跡嘗年無語其聲如雷終日口喃喃原
無一字如是則何妨開口何妨閉口何妨有句何妨
無句何妨一句何妨多句予友元白可公楚人也與
余同參金粟別來數年晦跡於徽之黃海日登眺三
十六峰坐石題詩吟風嘯月若下忘人世矣乙亥冬
會老人從心之年及門弟子散於四方者畢集太白
蜂下公亦負策而至自秋徂冬每於火罏頭出黃山
所詠示人同志咸愛其脫落繩墨有瀟灑獨得之韻
春日載陽制解公作詩別友卜日他行意覓一丘一
壑種田博飯追步古人不欲浪出頭角類骯髒蟲豸
於是黃巖木陳忞公聞而嘉之作歌以貽一時同志
賡者凡數篇公總集之索予為序予曰是集也胡言
漢語同友雖各出手眼然於公分上皆閒言語何用
為公曰拋磚引玉余之幸也固以請余因書前數語
不唯題今出山詩他日併可序公黃山集使明眼人
欲識我林下人面目不待文彩已彰自當於筆尖未
動時薦取。
<talk>鹽梅鼎公遊南嶽序</talk>
丙子春予隨眾作息太白山中時同參鹽梅鼎公將
遊南嶽諸同志各以言贈余聞南嶽之為山乃先哲
栖遲之處考之傳燈若思大之吞佛懶殘之煨芋讓
祖之磨磚谷泉之縛松其神機隱德格言密行昭著
天壤不可磨滅千百世之下固有聞其風而起者然
聞風而起者豈尋嘗之人哉是必有先哲之抱負斯
有先哲之舉止行色匆匆吾書質於鼎公當一笑而
攜笻。
<talk>木陳忞公回粵省親序</talk>
天下有達道親親其一也蓋吾人之有親猶水之有
源木之有根所從來者矣故魯夫子曰身體髮膚受
之父母不敢毀傷尊其本也而吾祖竺乾聖人則教
人辭親割愛毀形棄俗其故何耶或以此為然則古
人有如臨深淵如履薄冰之誡矣以此為不然則古
人有斷髮文身逃荊蠻而不返者稱為至德道果安
在耶是非事親之道居嘗達變各盡其事之之心互
見於形骸休戚者歟抑又聞之立身揚名以顯其親
故曰以天下尊尊之至也以天下養養之至也又曰
<pb n="15"/>
孝子之事親也不擇地而安之親苟不安雖視天下
猶棄敝屣乃昔竺乾聖人宮掖晏然父昆相在忽自
眇輪王之尊輕天下之養獨竄窮山貽戚父母又何
稱焉是非於其身有大不得已者歟逮夫睹明星而
歎一切群生具有如來智慧德相則其身大不得已
者恍然覺憬然悟夫然後如法尊其親而非世間之
尊如法養其親而非世間之養如法安其親而非世
間之安教垂五天流及震旦嶺南賣薪之客不期然
而踵其跡籍客十金贍母登黃梅入槽廠傳衣夜渡
震旦之法幢賴獦獠漢至今存焉立身揚名自不必
論要其纘緒大覺佑啟天人利溥萬世此其孝豈世
間之為孝哉予謂世間之孝本乎身之所始出世間
之孝本乎身之無始本乎身之無始則無生本乎身
之所始則有生有其生矣則冬溫夏清生事死祭孝
斯在矣而不能致親息苦輪趣道樹首出三界無生
則能致親解生死之縛忘愛憎之情洞堅密之身入
如來之地矣而且親吾親以及人之親一體同觀安
於嘗樂此其為孝豈世間之孝可測量哉雖然世間
也出世間也其孝必待其人而後行吾同參木陳忞
公族出嶺南初業儒因觀身有大不得已乃裂縫掖
披田衣毀形割俗遑遑四方盡所以安身致孝之道
於是投豫章之匡廬歷楚之黃檗末入天童老人室
掌記最久槌拂之下正眼洞明大不得巴者無覓處
曰吾得達道矣是可以省吾親安吾親矣丁丑夏乞
假歸覲余唯公之致孝無忝竺乾古訓而其發跡又
踵乎賣薪能祖茲歸也倘不志靜退念祖宗標格非
風動非旛動直振其家聲使天下人知嶺南獦獠漢
猶在則如來大法不大有光於世乎其所謂揚名顯
親者又何如耶是述世出世孝法為贐而贅之以辭
辭曰。
爰有人兮來嶺南芒鞋竹杖四海參有親不顧奉旨
甘如法致孝追瞿曇生死關頭夢正酣劃然打破真
奇男時當六月暑不堪青山朵朵燒晴嵐忽來別我
出巖菴歸思惻惻萬里含髮毛具見各毿毿人誰無
親君獨諳竺墳魯誥我亦探父母其順樂且湛君初
厭離去冠簪淵乎所志猶江潭勞勞俗眼真若憨詎
知君孝青於藍還鄉拄杖今復擔本身說法舌不談
溯之古人面無慚前三三與後三三。
<talk>魚喁艸序</talk>
余林下人也不知世間文字庚辰冬偶過禾中曉令
李子頻來道聚一日攜所作魚喁艸見示且索弁語
余惘然因問魚喁何義答曰語出淮南子大凡魚相
忘於江河或水濁口則仰焉余於時不覺有感既而
披其一題誦其一詩則目前得一境界忽喜忽愕自
不知其故及掩卷隱几所歷境界又復了不可得因
憶舊所誦維摩經云或有佛土以佛光明而作佛事
或有以香飯而作佛事有以園林臺觀而作佛事有
以音聲文字而作佛事有以無言無說無示無識無
作無為而作佛事楞嚴則云此方真教體清淨在音
聞似乎古佛所秘出世法門亦多泄之語言三昧然
欲當機領解必待夫信之萌緣之稔也否則猶石之
受水了不相入乃若詩者無擇信否纔一諷詠一側
耳可中即躍然若有所得斯何故耶夫子曰詩可以
興其信然耶此余讀曉令詩有感是知曉令之感發
之魚喁余之感乃發于曉令曉令初知魚之感而余
并知曉令之感余知曉令之感而曉令不知余之所
以感曉令知魚之感而魚也復不知曉令之所以感
彼此相感若相知若不相知魚耶喁耶水耶感而興
者其何始耶人乎物乎詩乎感而復者將安詣乎余
終惘然也請還質之曉令。
<talk>別刻古庭和尚拈頌序</talk>
滿月處空清淨無翳而盲者不見非月之罪也江湖
滔滔布帆疾馳而不知津者望洋而歎非江湖之過
<pb n="16"/>
也從是言之釋迦老子果有秘密藏乎祖師西來意
果有關鑰門外漢不得而入耶借以月論之彼其在
空有目皆見寒光著人不待指點指點者為盲夫也
自非神妙之手其何能焉所以靈山話月曹溪指月
古今宗師機緣拈頌層見疊出皆話月指月之若也
當其闡揚語有不一或指於空或指於方或指於山
或指於水或指於屋梁或指於庭砌或指於前後左
右盲者隨而執之得於此不信乎彼於片影生滿足
想較高下焉是故指之權所係亦大矣甚至昭其用
也指以淨光則執如珠如鏡揭其體也指以圓像則
執如盤如盆若是者彼盲固可笑要亦指法未妙乃
不能啟盲之悟而徒益盲之迷夫指而益盲之迷不
若不指聽月之自然之為愈也何也月未嘗不在盲
者之頂額也是故古今以西來意視為膜外物者盲
夫也從而指點見小識局筆庸詞鈍是指月於屋梁
指月於庭砌不及也或者組繪其詞隱隔其旨盲者
不覺從而咀嚼譬若初欲見月乃竟忘月徒愛指之
纖好又非指之者之過歟是故以指彰月以言明道
過與不及均失也予觀古庭和尚拈頌其運筆甚靈
從而味之意圓詞爽旨深格高絕蹊徑之岐無穴鑿
之病直截而婉轉老煉而優柔見古人之大全渾然
如空中樓閣雲霞縹緲是能妙于指者己丑春予游
鹽官于弟子默庵案頭見其全刻獨愛其拈頌深有
所養命侍者手錄於篋中吳門顧敬修居士訪予破
山見之捧讀為未曾有曰此後學典刑也請別授梓
以流通予曰善師諱善堅考其系為無際派嗣蓋臨
濟下兒孫也。
<talk>聽雲集序</talk>
人生遇合世出世固自不偶昭易澤國也極樂孤菴
也予初至歌想滄浪竿投綠水而已居無何有一翁
來訪鬚鬢皤然瞻其容聆其語益儒者也出詩貽余
誦其詞高其韻視其印誌為木頭老子木頭老子蓋
儒而詩者也余喜之既而四方來學聚於一堂風甚
冷淡木頭老子樂之一日攜一矮榻及團蒲直來堂
中晨香夕燈行住坐臥與衲子俱余始知木頭老子
又儒而禪者也適大山勝公自牛頭山來余請典藏
職大山又儒而衲衲而愛詩木頭老子不覺與之合
焉飲食居處靡不同也余益奇之昔者吾友斷峰雲
間人亦儒而後禪鍼芥天童先師惜沒焉其法不見
於世木頭老子蓋曾與之抵足焦山討論竺典木頭
老子之入佛年且久矣而絕無泛濫之語橫溢之機
其學問有淵源佛理窮精奧不立異同其骨氣不為
時抑不求人聞獨以了手一著為念在儒為慥慥君
子法中亦可謂耆年禪伯也乃醉心於孤庵歲暮忘
歸余亦不知其合也擁爐煨芋秉燭炊茗每誦其詩
而樂之然詩乃木頭老子之緒餘也。
<talk>柴菴先生和池上來詩序</talk>
柴菴先生有廬在煙水茭蘆之間顏曰大歇以其歇
也足不入城市日惟耕漁之與侶鷗鳥之與親篆煙
橫斜梵帙滿案間事吟詠余以池上來詩投之有當
於意和而終篇客有問曰池上來詩何為而作也余
應之曰甲申之歲神京分崩海內騷然予思避地入
山入山不得而寓於池上詠池上懷山中也夫豈懷
山中哉客曰然則池上之吟大歇之詠殆相近耶余
曰不知也客曰池上之居先生之廬亦相遠矣乃異
地而同聲異服而同調何也余曰不知也客曰吾知
之矣唐人有醉中往往愛逃禪者夫禪達人之所嗜
也先生之嗜其在是歟余復應之曰我何知哉夫達
人既醉念之所至感慨淋漓天機畢露及其醒也或
失之矣今先生醒而無醉參酌禪典日臻妙境非以
禪為遊戲唐人未可以方也余聞古之人志之所存
各有所寓蒙莊之逃於貧寓言玩世寧曳其尾子陵
之逃于釣羊裘五月溪山自得柴桑之逃於酒躬耕
<pb n="17"/>
種秫終身醉鄉柴桑豈沉酣之人哉今詠其詩沖和
雅淡想見其胸中介如石焉以此論之柴桑既醒而
醉醉而醒醒而復吟其又逃於詩者歟客曰命之矣
歌孺子之歌乃去。
<talk>宗鏡節錄序</talk>
佛滅度後後五百歲支那國中有聞達磨西來直指
人心立地成佛之說曰吾斯之未能信焉學者分河
飲水大法幾裂譬夫一人之身而左右手足各有相
戕之勢有宋永明智覺禪師於是乎懼製宗鏡百卷
挈大藏之綱會經論之文具精微之辯折衝性相吻
合宗說其書出焉能決學者之疑而全大法之體後
之作者遵而循之由平康正直之道達廣博嚴麗之
域無泣岐矣然古今隨其所好剔繁就簡錄其要妙
有四家焉初黃龍庵晦堂禪師者曰冥樞後會稽陶
石簣先生廣之曰廣樞楚之袁中郎先生者曰攝錄
近有海虞陸子平叔者曰節錄余於宗鏡未披全文
平叔謂余曰三公之採宗鏡小異而大同不過在性
相屈信之間黃龍所集甚約陶廣之袁彷彿於陶今
不佞參以臆見一一卷中全其旨趣之直捷略其章
句之重複百世之下似有得乎永明之心永明其牖
我矣我師其樂為序之乎余唯唯曰夫永明何言哉
本頭自在迷者狂馳將求佛於千生永明蓋欲悉破
學者之深疑而扶其正信所謂以慈悲之故有落艸
之談也永明何言哉永明苟無言則子亦未嘗節斯
錄余又惡乎序之平叔曰舉一心為宗照萬法如鏡
斯永明之大旨也序之可乎余曰是方便也昔裴河
東得法於黃檗嘗書所見一編呈於檗檗接置之問
曰會乎若便會得猶較些子若也形于紙墨何有吾
宗即永明亦自言之矣幻人問化士谷響答泉聲欲
達吾宗旨泥牛水上行如是章句為心耶為法耶將
惡乎序之余獨思夫黃龍石簣中郎三公一為大宗
師二皆博雅大儒道德文章傳播海內而獨傾信于
永明則知宗鏡之書誠為甘露門矣陸子亦儒者少
年時伯仲翩翩為佳公子咸以文章世其家英華勃
發視青紫如拾芥邑中大人先生與之游而恒避其
鋒然性喜奉瞿曇氏余剃染遂相識世居五渠之舍
上鄉譽嘖嘖意其圖南必九萬里自余出破山行腳
相隔二十餘年歸則陸子居然道服矣余奇之身臞
如鶴道韻若老衲向之豪邁之氣化為精進宴處一
小閣梵唄清絕見方外流相親如骨肉齋中屏去聲
色軒榭之間惟修竹老梅相對所給侍不過一蒼頭
然亦喜閱宗鏡溽暑祈寒無間心有所得手自錄之
積有歲月累成四冊是謂節錄也余以意度之夫嘗
一臠即知全鼎此上機也黃龍所集也雖然有種種
問斯破種種疑百疑不破則百信不生此永明不惜
繁其詞而廣之攝之均有不得已也雖然懼割截也
若夫批卻導窾猶全牛也則陸子得之戊子秋余過
勺菴一訪其伯仲繾綣杖履靡間夙夜因有詩贈之
云法緣夙結瞿曇氏世相全空般若經則陸子者信
亦奇士也。
<talk>呂幼安詩草序</talk>
余與幼安交有年矣初不知其能詩即幼安未嘗言
詩又未嘗以詩貽余其文心慧業蓋天成也平日遇
名緇野衲如故知宿阿蘭若中聞晨鐘夕唄必憬然
自得少年時銳志古文辭自期觀光上國為邦家楨
未肯苟干其祿時輩推之甲乙以來則又浮雲富貴
居家泊然而已今夏大暑余過梅谿值幼安小舫于
青龍港似導引者余初不知幼安在舫疑他客命舟
子少遜避舫尾及抵院則幼安也因大笑于是幼安
乃有詩貽余余始知幼安能詩然讀其詩悠揚典麗
又非若初為者然因論之曰呂子向不詩今始詩向
不詩非不詩也全詩具于胸中非其時不發古所謂
積厚流光者非歟余謂呂子真文人也寔慧人也如
<pb n="18"/>
呂子者始可與言詩也矣。
<talk>永安聞慧堂世系序</talk>
詩云高山仰止景行行止秉彝之好人所同有茲有
人焉彊梁恣睢狠戾自用或者撫之曰子之性與堯
相若其人雖未能服堯之服行堯之行然私心喜之
或謂之曰子之立行去堯遠矣其必愀然不樂繇是
言之鳥無有不飛水無有不下從善之心蓋本然也
古今寧有間歟佛祖之道如水之行地中無往非水
城隍山澤喧闐寂靜又何能取舍吳門天宮寺肇自
唐景福五年開山為了然重葺為嗣順歷歲既遠廢
而復復而廢大明正統九年承天弘演重為開山郡
光祿大夫楊翥撰文記之演為育王住山別峰之孫
金山文海之子族居嘉禾識見通敏住承天永安在
道原禪師之後道原嗣天台韶國師為法眼宗宋景
德間修傳燈以進得賜入藏道原主承天永安演住
天宮亦從承天永安來是則天宮寺之有永安者蓋
承天分枝也弘治間天宮永安師徒又蕃衍一析于
東一析于南雖三分于寺實同宗焉天啟五年後裔
機公字玄若嚴淨毗尼丹碧輪奐懼無先德之嘉言
懿行後進失所模範乃考諸傳燈采道原禪師機語
及住承天永安元正禪師上堂問答等語載在一冊
以貽後人元正係臨濟宗為報本元禪師法嗣而弘
演無法偈垂世未詳何如人其樹偉繢于天宮者僅
見于楊之文也嗚呼粵自靈鷲傳燈東西演化方袍
圓頂何莫非釋迦氏之子孫不得已人異其宗家分
其譜而佛祖之道則一也彰大同之道啟遠裔之信
即使其祖道原而法元正慕前德而衍後修私淑之
義殆不遠矣所云鳥無有不飛水無有不下業為佛
祖之徒其孰能自外于是世之系之感之發之機公
此譜其永安之世教乎。
<talk>殼音艸序</talk>
殼音者殼中之音也西方有鳥名曰迦陵在[穀-(一/禾)+卵]時其
音已壓凡鳥種性異也莊生齊物論曰無以異於鷇
音斯言鳥之初生張喙而鳴無思焉無慮焉是非之
情有所不入也惟天而已矣余投破山雪柏老人年
已高髮盡白揮麈尾婆娑木座上歲時任運佛祖之
位悠然忘懷行同嬰兒或取涼中庭足忘納履或就
暄廊廡手不揖人木几左右一爐一茗咿唔之音弗
輟也而紙筆隨之余也蒙稚從旁窺立老人歌遂思
歌老人詠遂思詠日月久之不自知柴塞之化而天
機之張也佛心祖印踴躍而入時雨春風笑談而解
於是凡有感觸亦必有語語必呈老人眼老人初必
頷之既而曰諺所謂多年鳥子殼中先老其殆子歟
斯時也余復不知老人此語之為游戲耶提獎耶將
謂我如初生鷇音而忘是非耶抑為迦陵種性坐壓
凡鳥耶總之亦絕無思慮於其間任天而已矣嗚呼
老人既沒殼音誰證因憶曩日娑羅塔前初遇不偶
然者。
<talk>竹杖序</talk>
（山翁和尚以村竹手製為贈時和尚將還匡盧）。
我林下人之於世泊如也視人間寶玩直土苴耳然
五綴之缽雙環之錫獨何珍重之曰表法用也缽用
循乞示出世正業杖用遊行示出世正道先佛後佛
同一轍焉有大宗師神而明之每于用處發其機要
永嘉詣曹溪振錫三下卓然而立是也德山因飯遲
托缽出法堂低頭入方丈是也又麻谷到章敬振錫
三下卓然而立敬曰是是到南泉泉曰不是不是夫
此機也豈常流所測哉復有大宗師者得佛祖之用
行逸格之令缽從瓦鐵而杖不必錫臨濟三度問佛
法大意黃檗三度棒之則錫杖化為木杖矣大禪佛
參小釋迦小釋迦打以四藤條後號于眾曰集雲峰
下四藤條天下大禪佛蓮花峰祥庵主平時舉杖云
古人到者裏為甚不肯住自代云為他途路不得力
<pb n="19"/>
作麼生得力去良久云楖栗橫擔不顧人直入千峰
萬峰去豈非錫杖又化為藤條楖栗乎噫維錫與木
及藤條楖栗乃佛祖廓示正法眼後之作者未可異
同于其間往歲丙戌余結冬梅谿飯後經行古墓中
見異竹焉節疏而條直曰是宜杖也取以歸媿短于
裁製竹之精華不現雖采之旋擲之壬辰夏病初起
艱于持重視木杖如金錫焉乃以一僧舊方竹杖為
用復過梅谿偶見漚麻者取皮而棄其骨余曰是亦
可杖也入手果輕圓修潔階墀之下隨意所之因賦
詩曰落落丘中有修修莫掩藏以能高骨格致我略
玄黃扶老秋無畏投人夜有光就中新用處初不類
諸方頗好之優游林薄無時不俱獨念履險乘危則
非其所長也於是遠行仍用方竹竹舊甚適山翁法
兄和尚于中秋前四日從虎嵒枉溪上余見手中亦
用竹杖光澤可愛顧余舊竹黧黑憔悴和尚心若憫
焉余因憶丙戌冬事乃問村竹亦可如山竹作杖乎
和尚曰天之生材何限方所苟能裁製皆成法用余
曰此處有竹似可杖余得而復棄和尚訝曰試觀焉
命余引步至前古墓見竹焉則定神凝思仰觀俯察
量尋揆尺僅得一竹攜歸院中遂自炙之濯之刮之
磨之群衲擁觀和尚曰製杖豈小道哉御法柄亦猶
是也非材無用斲有材無使傷因其本然發其光耀
本質固好不廢揩磨則其成材也大立于前表裏精
粗無不妙矣時侍者進茗口忘啜日夕矣乃復手拭
于月明之下有頃覺觚稜之間皆生白焉眾始駭和
尚之善製杖矣且疑和尚為一小物何勤勤若是孰
知和尚之托微意抑初不為己用哉凌晨復摩挲再
四纖痕淨盡通體圓潔乃手授于余曰吾此去歸匡
廬舊隱兄此行將入天童不天各一方乎常相見者
唯此杖耳余惻然謝之念和尚精神尚強而頂髮則
無黑矣此行歸江西道途邈遠晤面難期同門落落
誰復如和尚之愛我乎離群索居誰復如和尚因杖
而誨我以接物之方乎憧憧參學奔走吳越孰能如
和尚善於裁成而親炙乎腸不覺九迴也和尚春仲
從東甌歸作詩三十首淋漓慷慨處患難心無少慍
履公庭節無少損與古覺範大慧蓋相匹焉法門之
棟梁臨濟之大樹捨和尚將誰屬茲其可躡雲觀瀑
拂石而高臥乎余益有感也雖然匡廬古法窟也而
祖庭甚侈和尚固欲白駒空谷當必有憫世大士排
闥而入請慰眾山之望明年余在三佛地聞法鼓填
然遙振于五老峰頭者必和尚也余憑竹杖喜躍當
如何。
<talk>贈郁素修序</talk>
內美未充而外揚或者譽之居之不疑彼何人哉世
出世學術之大患也惟其欲速外揚學不至術不精
叩其所得曰如是而已矣察其所安則貨利也特借
途于學術故學術惡彼而去之古之人不然志于學
不恥惡衣食或譽之將不自安曰此譽奚宜至哉其
意非惡乎譽也自知學未至也即使學至其志愈弱
不自滿其骨愈強不自息可也彼見學術之量猶瀛
渤無涯進乎寸有尺在前過乎尺有尋在前盡乎今
有古在前尺寸有盡瀛渤之量莫盡今之尺寸可窮
古之尺寸難窮名何為哉惟其不根于名而名隨之
不苟于譽而譽親之斯又天地間與仁惡佞自然之
理也慨今末世古人難得乃于素修郁君見之其力
學篆文云在童子時至于今歲月深矣其篆成矣其
譽來矣為人真樸簡直不落蕩遊之習絕迂夸之語
其學可行矣卒未肯足跡四方求知于人客山房中
日與石友自朝至夕乎摩神運心無他營但求其術
之至而已矣一篆愜意則喜見眉睫津津然不自覺
蓋其生平一石當前雖天地萬物陰陽寒暑羅列交
現乃不知為何物況身世窮達聲色貨利云乎其用
意如此余見顧謂諸弟子曰學道如郁君其庶幾焉。
<pb n="20"/>
<talk>壽吳門鄭士敬先生六袟序</talk>
士敬先生乙未清和齒登耳順士君子爭集咸以耳
順壽之而先生則投箋于余以散亂無記內省夫無
記散亂釋氏之語也孟軻氏則曰學問之道無他求
其放心而已矣昔有問于宗宿曰起滅不停云何宗
宿應曰直須寒灰枯木一念萬年問者退復叩一尊
宿尊宿犬喝曰是誰起滅問者恍然悟入夫散亂者
起滅之謂也惟其有散亂則有無記曰求其放心攝
散亂之謂歟夫問者之問諸口答者聲入而心通也
答者答諸口問者其亦聲入而心通而恍然有悟歟
夫子十有五則知志于學三十而立焉四十而不惑
焉五十而知天命焉六十而耳順焉夫子聖者也自
十五而三十四十五十六十學中之境若不易躐等
彌入而彌深余愧十有五未知志于學不先一簣何
以成山雖踰五十罔知天命惟先生始志聖人之學
今臻聖人之年前乎此者立與不惑與知天命皆見
於躬行宜士君子聞耳順而稱慶也然順乃先生之
耳也余未及先生之年未知聖人之學又安知先生
之耳是故耳順乃先生獨知之境也然則一曰寒灰
枯木一大喝之先生聲入而心通其必有分焉無記
散亂斯無地而寄余野人也拈此野語先生亦樂遊
方之外必有取於是。
<talk>贈丁虞卿序</talk>
昔管子以叔牙為知交遊處匪朝夕也其或有一晤
對一促膝遂悉其生平者乎虞翁長者也余得訪于
十年之前又獲晤于十年之後滄桑變遷干戈擾攘
其胸襟固自若也其躬行所可見者有五世耕于野
樂聖之道天民也誦詩讀書惕若乾乾君子也知雄
守雌反華歸樸老氏也教子以義繼事承家仁人而
孝也不求聞達高臥湖鄉又逸民也至聞南巢倒戈
應天順人而終念乎揖讓晚號虞翁其自信歟子謂
韶盡美又盡善然則虞翁誠得孔子之意者余游方
之外交固疏而所見有如此乃樂為道之諗于深知
翁者一印同異贊曰。
耕讀傳家孝友鍾性晚以草木是娛而琴酒多興虞
翁虞翁其生今之世信而好古不知老之將至者耶。
<talk>以廬山摩巖石刻涪翁所書七佛偈為山翁和
尚壽序</talk>
乙未之秋客有來自青徐間者向余曰大覺山翁和
尚將還廣陵矣菊月是其誕周行七步獅子吼矣法
臘既高指天指地前無釋迦後空彌勒誠獨尊矣子
為同門稱最契將何以壽之余茫然無所應久之客
去乃思古今人情皆有好或投所好則合投所不好
則暌雖幅員之廣君孤之奉苟非其好有不屑視者
是故君子觀其所好則知其志之所存誦其詩讀其
書貴知其人也昔者虞舜登庸位在九五苟拂其志
寧遵海濱于是知舜之所好在親而不在九五伯夷
叔齊餓于首陽采薇而歌其所好在仁求仁得仁雖
孤竹可不處首陽可高臥夫子曰富而可求也雖執
鞭之士吾亦為之如不可求從吾所好繇是言之人
情之所好其係亦大矣易曰不事王侯高尚其事乃
宋之大儒則又以子陵一釣當之余故知富貴浮雲
曲肱樂道彼六合之內亦有然者況沙門觀三界如
幻達萬法如夢其心如枯木石頭世之榮名利祿無
自而入其有所好乎雖然枯木石頭仍有所好也特
所好有異於世者所異者何法也請言其法蓋佛祖
授受俾人息妄緣詣真際解脫世間而登道岸者是
故沙門之於世也無尊爵無顯名三衣麤疏一缽五
綴亦甚卑也至論其所好所謂不事王侯高尚其事
則其志有足取者至以其法悟人博地儕於古佛而
不下於先聖賢此其法不又尊乎識者曰出家乃大
丈夫事非將相之所能為誠然其語矣今之沙門行
其志於四方者眾矣其孜孜以法求人如飢渴者非
<pb n="21"/>
我山翁和尚歟余諳和尚胸中絕無他好者是將何
以壽之乃若香華枝樂名衣上服檀越持矣霞絛錦
軸鉅文宏詞宰官懸矣伊蒲之饌甘美之果弟子陳
矣余又思擬將何物為和尚壽耶一夕坐中庭偶見
和尚為曉音禪客書草菴歌一篇勁而古視題款乃
初住道峰時作余訝問音曰和尚在道峰住持事繁
何有餘暇作此音答曰此和尚中夜筆也余益訝之
音進曰和尚誨人不倦筆硯布施至忘飲食此未足
盡其尤好七佛偈書蓋千百紙矣隨人所須無吝余
曰有是哉乃知和尚真得所好也真能以法誘人也
憶在昭陽結冬有貽余山谷七佛偈為廣鑑瑛禪師
書刻於廬山巖石者余亦珍而藏之蓋六年矣于是
忭舞曰是可為和尚壽矣夫山谷宋學士也而有合
于廣鑑為書是偈其亦尊於法耶當其時更有居士
曰蘇子瞻以怪石供僧佛印發于文佛印鐫文于石
說者曰沙門觀法果如幻耶一怪石何好之甚也余
曰是宜好非爾所知也夫子瞻與佛印為禪喜游其
心志一寓于石耳非以石而能致沙門之好也是故
君子觀怪石之好則知佛印之所存觀七佛偈之好
則又知和尚之所存怪石焉七佛焉前後一揆也余
以是知和尚必與此刻為水乳其他皆非所好是則
余雖持多年故紙為和尚壽不愈於持香華諸供養
耶和尚聞之其必囅然一笑雖然和尚適有是好無
是好不能顯此刻余適有是刻無是刻無以合於和
尚嗟嗟和尚之好山谷之書相去蓋＆unrec;百年而乃合
焉猶旦暮遇也其亦有待耶余筆之於文寧不為叢
林盛事。
<other>記</other>
<other>雲浦上人書華嚴楞嚴二經記</other>
法界之性如光與音推覓不得而實無不遍緇友雲
浦會稽人剃染蘇州海慧菴結屋太平蕪湖號冷瓢
就冷瓢中書佛華嚴經方竣兵燹作乃攜經至海慧
值歲荒饉檀施絕少復罄其衣貲書楞嚴一部志可
嘉也辛卯十月望前余從京口下吳門憩閒來居暮
雨中浦持二經過余修敬畢未及數語置經於案遂
別而去余因憑几思曰若人之來其有意乎將謂我
能證知法界之性欲三印可耶抑亦自念其為法之
勤欲表而出之耶因又思之法界之性從本以來彌
滿清淨若人未書是經法界之性未為減也不書可
也已書是經法界之性未為增也書之亦可也書不
書在人於法界性無所損益雖然由是經以知法界
之性言以載道也由書是經乃能精一其志開法界
門人能弘道也不書是經又烏乎可浦之行其大矣
乎嗟乎人生芒芒終身焉汩汩知身而不知世界知
世界而不知法界苟知法界則吳越一天也何地盡
山多指為兩域乎滄桑一幻也何定鼎割城悲為兩
事乎蠻觸一體也何左強右弱分為兩戎乎佛生一
性也何螢火太陽執為兩光乎死生一如也何持瓶
餉遠認為兩空乎成壞一際也何剎那百劫視為兩
時乎所以海慧此法界也若人之降伏塵勞也冷瓢
此法界也若人之生如來家也華嚴此法界也重玄
之德佛證窮也楞嚴此法界也法界事事究竟堅固
也又且若人之來此法界也信能必至如來地也若
人之去此法界也如來宮殿無有邊也乃至余眼閱
之余心思之余舌證之皆無障礙而遊於言詞三昧
無非此法界也是故以法界證法界空合空無二相
也以法界入法界水投水無二味也極而論之法界
之性大不可思議也言詞喪也心慮忘也芳草綠落
花紅余之筆舌又何能形言也乎當瞻仰象王獅子
哮吼迴旋可也於是投筆起座袖手顧視復還其經。
<other>松陵乾元菴圖冊記</other>
人之情有雖去此百千里而思悠悠不置者必其所
好在是也人之志有雖處之勝地授之大任聲名洋
<pb n="22"/>
溢歸者多而從者眾恒有不釋然者必其所適不在
是也余在俗髫年見比鄰少年以紛譁相競遂心薄
世間逮入法一丘一壑蒲團草座始與志適然賦稟
庸僻無高人達士探奇選勝之韻宇內之名山大川
無暇登討第志在枯寂雖不期山水而遇山水清寂
曠遠之處意即合焉曩住銅井湖光山色行坐在目
居常飯食訖遂獨曳杖出門跏趺于山椒日鹵而不
覺解事弟子常挈茗相從又時過鄰菴賞花看竹晚
沐已乘月而歸或信宿焉留連於春芳秋香之下此
住山之樂與志甚適也後下銅井過禾中古南一土
鎮耳喜舴艋甚便梅村竹嶼靜侶二三時偕泳游亦
甚適焉將忘其老奈之何業風遠吹直至太白峰下
住持之縛松關廿里使人不易出侍者曰春風和矣
岩花放矣予方跼路一室中酬應人事以一指而喻
眾指以一心而齊眾心雖非紅塵之僕僕豈如青嶂
之閒閒噫亦甚不自適矣幾何其不病乎且也無鄰
叟可以話心曲無方舟可以濟足力雖處雲上猶繫
籠中日長如年每忽忽而不自得正無以遣情排悶
乃企周禪人自松陵持乾元菴圖冊來余展而觀之
躍然得見所好忘所不適指以示周曰茲菴乃吾舊
所游也常在意中雖千百里而不置今子不遠將來
余睹蒹葭之橫直煙水之微茫風平波息龍湖如鑑
余恍若至其處是宜忘山中之不適而適此適也子
可謂貽吾所好也雖然此乾元之境也境中有人焉
其稱木浪者參先師於育王根利而有得惜歸不壽
余因之得交其上下其稱愍公者年長矣謹愨而好
道記菴之始末即其筆也此老為木公之上其下數
人事余若師大率皆有向上志欲高飛遠舉惜有菴
之勝即有菴之事役而未能是故余之所好在龍湖
而龍湖之好又在人耳嗟嗟吾衰矣何當出山一葦
杭彼開襟話舊寫今日予之所思適他日予之所適
也乎辭曰。
龍湖之水兮春煙淼茫龍湖之蘭若兮春鷗在旁茭
蘆青青兮荇藻含香微風一葉兮于以采芳疏鐘清
磬兮宛在中央翩翩道侶兮上下允臧懷斯念舊兮
幾換星霜孤蟾靜夜兮讀經琅琅龍湖之人兮眷眷
而不能忘。
<other>銘</other>
<other>正觀堂銘</other>
世出世間事有宜銘即不銘於筆而有眾欣然共銘
於心者必其事為最勝因緣大有益於群情也昔蘇
長公為成都法師敏行作大悲閣記表於西南開化
米信其記以菩薩證道從聞而入始於聞而至於無
所聞從無所聞而至於無所不聞夫證道而至於無
所不聞則菩薩折攝之用咸備清淨寶目母陀羅臂
左右開合八萬四千或慈或威神化莫測所謂觸而
不亂至而能應蓋不期然而然者而世乃以千手千
眼稱之斯亦菩薩憫世狹劣特示少分而已所以然
者夫眼生於面手根於身眾情所知也捨兩眼之外
不知更有所謂眼矣捨兩手之外不知更有所謂手
矣而聲色紜紜交乎前無不以兩眼物色兩手執持
乃菩薩則異於是千眼為視千手為用千眼為視不
住色也千手為＆unrec;能轉物也此妙智淨覺眾情所未
喻第向以眇小自居卒然見菩薩手眼皆千變化奇
幻自不覺聳然動容肅然加敬曰是菩薩者何眼之
廣耶手之多耶其神力所致歟將道德所感歟是菩
薩者得瞻依之必能脫我於塵勞必能置我於道岸
於是菩薩悲心與眾生信力融結為一勺水獻花行
道禮拜菩薩等行其慈眾生默開其慧菩薩不以高
陵眾生眾生不以卑遠菩薩眾生以兩眼畢見菩薩
之千眼以兩手能舉菩薩之千手兩眼能見千眼兩
眼未嘗不即于眼也兩手能舉千手則兩手又未嘗
不即千手也其故何哉千尋之木枝葉婆娑而根本
<pb n="23"/>
則一也雖眾生未能以是觀菩薩而菩薩必以是觀
眾生是為正觀奇哉有情亦有手眼芒芒昧昧自不
能明必觀菩薩始獲開悟則菩薩之手眼其可不彰
于世乎天宮寺永安房雨新上人律身清淨發願廣
大有念乎菩薩功德外募檀信內罄衣缽搆堂三楹
三年而成像設未也有檀越顧敬修氏夙領佛記樂
法無倦居恒欲求妙好旃檀肖菩薩像慮像成無棲
像所是二上士皆含千手眼于一念乃時節之巧機
會之來虔奉是像即居是堂依正恰稱聞見為之踴
躍焉其法祖玄若大比丘奇此因緣乃顏其堂曰正
觀表菩薩之正眼寂然嘗照無奔逸相菩薩之手展
握自在援溺拯迷是眼與俱若公與余蓋法門久交
走書來囑作一銘誌余因助發正觀之義明菩薩之
化功且念斯堂之成也菩薩之所居也天龍鬼神緇
流道俗皆已銘諸心矣奚待余銘于筆耶重其事不
惜繁其辭願入是堂者一瞻菩薩皆得正觀而銘又
何辭銘曰。
 大悲正眼  智為其根  一而彌曜  萬而不昏 
 昔有尊宿  問於臨濟  急下禪床  當胸把住 
 暗中摸枕  賺殺雲巖  通身遍身  大費涎黏 
 何如菩薩  開手見眼  覿體示人  超諸方便 
 咨我同人  等具妙明  攀緣苟息  酩酊必醒 
 天宮吉祥  永安常住  知恩報恩  五體投地 
<other>震谿堂銘</other>
震溪吳門王子子佑之別字也其堂子佑所搆也子
佑素未面其具信根嗜法味蓋得之緇流道侶交知
之間茲作堂顏之以字者何義或曰子佑上世家於
洞庭昔文恪公曾以震澤名其書四方之賓朋稱王
氏必曰震澤主人子佑仍斯名不忘所始也余曰夫
如是子佑已自銘矣今遠緘溪藤來山中冀必有異
聞因遂駢其說夫震陽在初九天體也有雷之象群
陰固結之時天心卒復擬其埶微陽若不能敵于群
陰然雷霆之奮昏蟄盡驚醒聾聵於夢鄉以進君子
之道而開小人之疑無若震焉子佑儒者斯義稔知
之矣例之吾法覺海澄圓絕無陰翳奈何所立炤亡
遂爾惑霧興焉癡雲暗焉纏綿於妄想膠執於名字
而本真隱矣苦世火宅有生不覺夢中蝴蝶恣意餐
采其情戀戀至于業風橫吹異類錯變紛紛紜紜咸
莫知其故于是大雄氏出喻以無常示以苦空誘以
車玩指以衣珠如鼓迅雷震其頂門大根之士一念
迴機群執盡喪有若千年之室冥冥蒙蒙照以一燈
朗然分曉未可以諸暗之聚合而謂徵明之不勝也
陽之克陰覺之驅迷大概如是子佑好佛者因以是
進之昔玄沙備禪師得雪峰之道有僧來參請垂示
沙曰汝聞偃溪水聲否僧曰聞沙曰從者裏入此亦
震之用而世未之或聞者也余深嘉子佑之作是堂
也發佛祖之秘蓋從是得入偃與震不謀而合溪與
水不言而自喻矣東坡居士曰溪聲便是廣長舌此
文字禪也因不以是為註腳銘曰。
 覺海澄圓  清淨本然  山身溪舌  名字誰宣 
 照亡所立  昏霧斯集  異類變更  有生疲繭 
 大雄哀哉  從是而來  宵中一炬  雲中一雷 
 鼾夢既覺  法界寥廓  溪耶水耶  無受無作 
 持以信力  洞開重門  萬物紜紜  各歸其根 
 事得理融  理隨事變  半偈緣空  五車文絢 
 佛祖在邇  箕裘有光  世而出世  偉矣斯堂 
<other>木樹根銘</other>
余不善植花禪子供茉莉一本愛其香而存之越明
年枝葉四布有加于昔花開以百數計木樹根者爛
于深山不知幾何年矣皮脫而心空采薪之侶將置
燢下余見而惜之取以障其花峻拔之狀有如崗巒
映帶林薄洞穴天成可觀當停午炎氛逼人解衣磐
礡覺中庭有爽氣既悅其幻乃復作銘銘曰。
<pb n="24"/>
 惟天之道  法乎自然  此木樹根  在山忘年 
 手攜成山  不營一簣  惟花近之  林薄相類 
 一青一朽  神理各全  花香凌晨  直達其巔 
嬾齋別集卷一（終）

<sarticle><article>牧雲和尚嬾齋別集卷之二</article></sarticle>
東吳　毛晉子晉　編閱
鄂州　記室智時　較訂
文（乙）
<other>說</other>
<other>衣說</other>
釋迦老子出世提挈五濁人常為一事乃五濁人則
見釋迦老子有千億教門顧諸弟子同在靈山均受
法味亦各有持循者如一土也而有山陵岡阜大野
平陸如一水也而有江河淮濟大海百川蓋不異而
異不同而同惟於一毫頭上識取根源則同異之相
可不言而喻矣良以佛法如海窮之為難集大成固
不能無各封而胡越猶庶幾也昔飲光優波離富樓
那三大士之在靈山雖各有持循未聞以一佛之法
執此而外彼起諍言而低昂也於今之世有講誦釋
迦口所說者則謂之經師有指示釋迦心所印者則
謂之宗師有模範釋迦身之威儀者則謂之律師一
佛同矣三師異焉顧三師之中更有異焉者有持黃
卷赤軸性宗相宗為我家物者有認楖栗麈尾東指
西敲非他宗事者有執六環五綴黑月白月羯磨布
薩必律家茶飯其視拈椎豎拂分教判時則云此宗
也此教也吾所不與者人異其見世異其佛嗚呼先
佛往矣孰能同之賴有此僧伽黎也律師經師宗師
舉從事焉無敢異同于其間也是僧伽黎者果為千
佛授受渾然無分之大衣乎飲光持入雞足山以候
慈氏達磨傳至中國以付慧可非直表信益彰大同
之法也曹溪之際人仰其衣以一衣授及門一法子
則不為少以一衣饜及門諸法子則不能足故衣止
不傳時也蓋知有不奪祖之法而務奪祖之衣者起
深為之防也今之世乃又不必達磨之衣期廣達磨
之法故宗家授衣之例復大行亦時也或曰達磨之
衣既止不傳今之授衣得無妄乎㯉叟曰達磨不傳
之衣亦非雞足待慈氏之衣也庸何傷雖然但勿更
起爭端執此衣為經為律為禪也衣本大同知衣之
大同則知先佛之不局能護持六根皎如冰霜依先
佛之模範則入律能運漚和演修多羅代先佛之廣
長則入經能離言說直悟心源衍先佛之慧命則入
宗如大海潛流四天下隨在得水而呼之曰非曰潭
曰池曰沼乃水固自若也無辨夫如是則舉此衣曰
禪曰教曰律亦無不可者噫彰禪教律之同衣是彰
禪教律之同佛也復何疑。
<other>警學詩說</other>
夫詩之為道若非沙門之正務焉余初出俗時見老
宿作偈頌心輒慕每私頌寒山石屋語已而遠遊歷
吳越叢席值聽講習禪之侶皆尚乎詩慕彌甚時以
未明生死事不遑研習之遂撥艸瞻風親近知識數
年後漸聞長者之論屢窺前輩之作始悟詩殊未易
言亦未易作也夫何故蓋詩所以言志惟古之人志
於道篤於學日務修省故能暢其志慷慨特達遠大
高明其詩未作其天地民物之故上下古今之變先
已坐見忽有所感其興致淋漓咨嗟詠歎無意乎詩
而自詩無意乎雅而自雅比興無一不含大義出語
無一不有所源優柔婉易言簡意長一誦之使人性
靈躍俗習化雖傳百世詠歎若新此古人之詩今我
曹負志言詩道眼未明求所謂寒山石屋者不能得
而於樂不淫哀不傷三百篇風人之微旨又或未達
其志茫無所矜式徒欲速成其詩得乎予乃觀古人
之為詩者似乎必先一其志以達乎道必持夫道以
<pb n="25"/>
養其志故詩之所在即志之所在志之所在即道之
所在也苟大道之未明大義之未喻志而非志矣而
惟工其字句聯其景物若陳死人飾以衣冠了無生
氣而欲並于風雅惡乎可不知語錄經論佛意祖意
之若何而惟撮以成句如竊帝王之言以驚世不憚
罪誅而謂明乎佛法洞乎禪理惡乎可不知古人一
死生同物我優游自得真實受用處而惟木食澗飲
岩居雲臥之鋪敘如貪夫學採西山之薇以市廉要
之非夷齊之面目而謂友于寒山同于石屋又惡乎
可或更創無謂之題耗有涯之思有類精衛銜木夸
父窮影歲月川逝而不惜人命呼吸而不顧視品雖
然岐俗準理均為喪志孔子曰詩三百一言以蔽之
曰思無邪是知詩之為教無非欲吾人端其志而非
欲吾人之必為詩世尊云息心達本源故號為沙門
然則苟非其志雖世間學猶無取焉況號為息心達
本者哉或云治世語言皆順正法粗言及細語皆歸
第一義古法師謂何妨筆硯資真性則又何也告之
曰佛說佛言祖說祖語子能契佛祖之道然後如寒
山咳唾可也石屋詠歌可也古宿粗言細語可也斯
蓋終日言而未嘗言又何必論順正法資真性歸第
一義耶。
<other>墮蜘說</other>
梅雨初歇庭竹低徊獨步廊廡偶見墮蜘循階而上
余曰嘻是何來也其網傾耶其欲避雨耶乃試接以
竹杖擲階之南蜘不東西走復向階來余曰果乎至
窪水漲階不得上乃夤緣小艸艸輒仆水蜘驚旋轉
緣他艸又仆如是者數四知艸不可緣乃隨仆處探
水計欲泳游然舍艸幾沒急抱艸而息良久度憑艸
不得濟轉則畏濯雨遂棄艸疾遊奮不顧身得階余
曰有是哉蜘之微也網傾于雨而困雨其趨階知所
向也故擲而復來其值水志能決也故盤桓而不退
其棄艸勇于往也故舍軀不顧而階得以陞雨得以
不溺謂物無智其然乎人能若蜘出苦波登道岸何
難曳杖而作。
<other>樗立字說</other>
莊生謂世間之材皆有用惟樗也無用惟無用故得
全其天年鄭子子康一號雲渡入於法名曰恬請予
字之余嘉其灰世間進趨之念字之樗立是樗也立
斯世也果無用乎夫桃之艷李之冶梅之清俱能娛
人眼目賞人心志至於松柏冬夏青青若老其歲月
匠氏取焉為榱為棟是樗也是真無用乎惡乎使立
于世間曰天地之大品類之繁化工無偏欲使之不
立不可得也曰既無用焉必使之立何居乎曰欲世
之知有無用之材也曰無用也能避眾材所嗤乎曰
樗也樸甘受嗤要之桃之艷李之冶松柏之青青晚
節末路求為樗不可得也是故世間無是樗也惡乎
可雖然更有說焉子康入法也健使從余遊萬年一
念如樗無易惡知不化為法門大樹與舉世競炎炎
者作清涼美蔭無用而大用佛祖且不敢指目樗性
安在子康勉之余將觀之。
<other>玄佩字說</other>
恒所張君晤余梅谿執弟子禮請字字之曰玄佩別
去五年余復過梅谿玄佩聞之來訊出一古箋乞語
余聞大易之辭人必恒其德書云君子所其無逸般
若經則云應無所住而生其心夫所無逸者進德之
事恒其德則正心而修身矣正心而修身則非禮勿
視非禮勿聽非禮勿言非禮勿動聲色紜紜何有於
我哉聲色不能妄動則幾于不住色不住聲不住香
不住味不住觸不住法雖然第不能妄動物斯在也
莫若以色即是空聲即是空香即是空味即是空觸
即是空法即是空觀之雖然如徒以空觀之未善也
莫若諦觀色已空現前玄黃朱紫洪纖高下相參而
不混者當何名之聲已空則宮商角徵嘔啞啁哳諸
<pb n="26"/>
快人之耳者此不名聲復名何者昔子張聞聖言書
諸紳玄佩當以此語佩諸心時時省察玄旨從是而
得余何言哉。
<other>鄰仲字說</other>
孔子之言曰敏而好學徐子舊字廣聞今授名曰超
敏字曰鄰仲蓋出世之法必利根上智則一超直入
及其入也則敏亦忘乎其為敏超然而自得也是則
敏而好學好古敏求豈以為獨仲尼之事耶古語曰
舜何人也余何人也有為者亦若是故曰德不孤必
有鄰鄰仲以之。
<other>古求字說</other>
昔蘇長公之論道也可致而不可求舍致求道與道
日遠然則古今求道者舉非耶是殆不然所言致者
正以進其求之之方非致與求為二也蓋古之人之
求道有見乎世間惟道為尊故其胸中惟以道為事
輕榮名絕貨利勞筋骨餓體膚不期然而然至求出
世而到知識所也則必大畏生死之關深冀解脫之
道而知識之有言無言捶打呵罵舉如醍醐甘露傾
灌肺腸疑關未透則必朝而參夕而研蒲團七破不
為惱三十年尋劍不為恥斯皆致道之方以其力久
真積鉗錘之下法用頓彰如沒人之忘水無所謂一
七日二七日三七日計程而求道也又無所謂妻拏
不必舍貨財不必遠以染心著於世間以輕心入於
佛乘也人根漸薄法運斯降無論其曠劫沉迷多生
流浪即一年三百六十日乃三百五十三日之長耽
著於聲色計較於財貨以七日之短聚頭之癡遂自
謂駕佛祖弄口頭欣欣然相得從上佛祖勤苦求法
反不如之如是者果凡夫之無知乎抑法門之流弊
歟子夏曰百工居肆以成其事君子學以致其道夫
求道而不能厭世無常久經爐鞴默受薰陶化其凡
習是無致道之方也是不居肆而成事舍學而致道
也其求不為妄乎然且動涉癡愛乃又自謂得佛祖
心髓欺天乎欺佛乎此無他主法利錢穀愚子博虛
名上下相蒙以法為遊戲吁何倒之甚歟或曰學以
致道階級之論也廣額放下屠刀立地成佛七日而
悟斯為遲也師何解之應之曰正以佛世只一廣額
今市廛阡陌皆廣額為可疑也又廣額放下屠刀未
必更從事於聲色貨利今世之廣額口得佛法又必
兼得聲色貨利會計出內錙銖之失寤寐弗寧其癡
比庸人有加為可駭也且予過矣如以廣額立地成
佛為式以自瞞即其未放屠刀顧不成佛歟是則雞
犬是佛牛羊亦佛又豈必論道而求諸人是知古今
聖賢無致道之方不可以求道也乙未秋日余謝事
天童歸破山目擊法運之變有許子宛玉翩翩然佳
公子也幅巾向道其乞名維摩費和尚曰行璧更就
余索別字乃以古求贈蓋欲其如古之致道恐其惑
于今之求道也作是說俾時佩而無失炤焉。
<other>題跋</other>
<other>重刻洞聞和尚語錄跋</other>
先洞聞和尚住山四十年所有語句從胸襟流出不
事雕飾又其容止坦蕩不定登曲彔木床然後說法
即拈頌垂示乃至山居諸偈皆平日雅言也其語已
刻於萬曆庚申而自庚申至遷化癸亥四年語未續
刻崇禎戊寅秋山中勝仲兩伯與同條鶴兄有見乎
從上先德所有提唱貴存簡要於是復捧讀前刻再
展住中峰維摩及破山所有垂示未經刻者遵古錄
儀式繁者略之要者續之詞蔓者節之其於前後微
旨蓋未嘗動著遂同參訂以類不以年錄成兩編嗚
呼和尚所詣深矣不肖輩何能以蠡測嘗憶邵耕夫
先生有語云律之世俗文字似覺樸疏合之大事因
緣全無乖互殆知言乎因重壽諸梓而今而後倘遇
法門豪俊具擇法眼者則見老人面目猶在狂瀾砥
柱長夜慧燈紛紛玄學不無裨賴焉。
<pb n="27"/>
<other>跋吳門杜子紆先生所書華嚴經第四十卷</other>
眉與眼在一處而終身不能見非不見也為太近也
普賢身相周遍十方而普眼不能見普眼之外無普
賢也然後以解脫神通之力為現色身坐蓮華座而
諸菩薩心生踊躍非倒見乎畢竟普賢菩薩秘密身
境界秘密語境界秘密意境界敢保普眼盡微塵劫
摸索不著。
<other>書一水上人書楞嚴經第五卷後</other>
貝葉齋一水上人書首楞嚴經一部取墨於其友六
上座之舌端字畫清勁見者讚歎癸未秋日余歸吳
門晤其師培公話夙昔燈下出以示余而一水已逝
世余深為歎惜嗟嗟一舌一手本來同體一生一死
書此了義血可作墨字可作經究竟堅固何死何生
我知常寂光中佛問圓通當以根塵同源縛脫無二
為第一。
<other>跋顧敬修居士手書法華楞嚴二經</other>
楞嚴一切事究竟堅固即法華世間相常住也法華
心生大歡喜自知當作佛即楞嚴狂心不歇歇即菩
提方悟神珠不從外得也敬修居士手書二經貯供
芸居蓋自挂冠與玄公篤方外之誼玄公余知友也
丁亥夏舟過吳門居士以個中事相扣招余天宮寺
齊而玄公出是經時綠陰在庭葵芳滿砌爛然耀人
心目余指謂居士曰此世間相常住也凝睇久之啜
茶而別。
<other>書盂蘭盆經後</other>
往余在家髫年不學蒙然無知獨見我先君居常懷
古襟期悠曠而不閑治生或隆冬無襦或盛暑無幃
多受坎壈然莫知所致後披佛經詳示一期報境皆
本宿因故自先君去世恒恐感報或如今心每忡然
又自分莫能為之設處飲泣銜恨未嘗告人或逢法
會雖隨世設薦特未知盂蘭盆之為意丁亥七月畏
酷熱絕人事禁足一室得以究佛微旨蓋以九旬驗
蠟之勝功解九泉吞炭之重結且以眾德汪洋如舉
多炬燎一束薪宜乎其欻然而滅也如將眾寶給一
貧乏宜乎其受用無匱也然則諸供必使一盆承之
者何聖雖眾德無二也親雖異定咸具也曷言乎定
有情之本凝然寂然自心想紛飛惡業由斯搆矣茲
以德啟定以定向德德定攸同諸境不能動罪性無
覓苦厄自度故佛敕眾僧先為施主家咒願願七世
父母行禪定意然後受食嗚呼歲猶奔馬命若流泉
計先君之棄世已廿五年憶先慈之擲我倏又七年
值是日諷是經有不能釋然者余不能自解也為未
知我先親之於是日如佛所說行禪定意在於何所
瓶罍增悽風木多戰因手書一卷以志永哀願舉世
銜親恩者當是日或有不釋然期共遵揚聖教庶酬
罔極。
<other>跋王兆吉居士所書華嚴經</other>
華嚴要旨疏論家罄矣原其歸趣不出乎六相十玄
四法界乃復庵和尚復作綸貫通之宜無剩義然談
之極玄就之莫入其故何耶疏家云達本忘情情生
智隔圓覺云以思惟心測度如來圓覺境界如取螢
火燒須彌山縱經塵劫終不能著夫思惟亦曷有過
過在視毘盧法界與己躬為二物是故欲得之愈失
之庸詎知天地一太極人身一太極人身陰陽即天
地陰陽毘盧性海即吾人性海是故爬寸膚而舉身
皆應牽一髮而手足相諳是故動遍動等遍動在吾
一身亦大彰明亦大較著自一身以及萬象充乎法
界動遍動等遍動蓋情與無情共一真耳但凡者隨
其事聖者遊其理理事相忘則聖凡渾然夫如是則
毘盧遮那在吾一毛孔中坐菩提場現不思議神變
圍繞往昔同行菩薩化度無盡大心眾生一毛孔既
然八萬四千毛孔靡不然攝則俱攝彰則頓彰正如
千燈之光萬鏡之像表裏相映洞徹無礙佛生剎土
<pb n="28"/>
古今物我寧有間隔所有隔者所謂視法界己身為
二物也昔有講師致疑華嚴以一切眾生住地無明
全成諸佛不動智問於真淨淨曰此易了者時有童
子方掃除真淨呼童子童子回首淨曰此非不動智
歟淨復問童子如何是汝佛性童子惘然顧盻不知
所答真淨曰此所謂住地無明也講師謝而去然住
地無明與不動智豈有定相特一起念向外尋佛則
情生而智隔矣又鹽官國師問講華嚴座主華嚴有
幾重法界座主答曰略有四重廣則無盡鹽官豎起
拂子云此是第幾重法界座主亦惘然莫能措語是
皆不知法界為己身而外多記憶者也苟求諸身行
遠升高毘盧在是文殊普賢在是五十三善知識亦
在是所以毘目仙人執善財手歷微塵數劫不出一
瞬息善財在普賢毛孔中經過無數剎海不離腳跟
下是此經正宗兆翁居士現宰官身為法王子諷誦
之書寫之極其莊嚴蓋以毘盧遮那在頂𩕳文殊普
賢為左右手是故非莊嚴佛非莊嚴經乃莊嚴居士
自法界也余獲捧瞻心眼寥廓乃拭淨几燒名香於
一毫端與居士相見。
<other>題蔣伯昌書華嚴經</other>
原夫心佛眾生三無差別佛有是心眾生亦有是心
此心無增減無高下從本以來靈明廓徹在佛能不
迷故所居殊勝所用奇特菩提場金剛座非心外之
物也眾生迷之故所見顛倒所報狹劣三禪天無間
獄亦非心外而有也是故心外無佛信自心便成佛
出世也心外無眾生迷自心便作眾生在世間也然
則華嚴法界乃自心佛之居處明矣虞山善士蔣伯
昌有志佛乘手書華嚴大經一部晨夕供養持誦昔
有訪友者值其書是經未即出其人以友故慢不悅
友出示其經曰此是閻羅老子面前一道赦書其人
驚悚回家亦寫一部夫人發心書經紅塵浩浩中即
知有佛矣縱有罪愆如人在縲紲一旦為王家擢用
有司拘禁之不得佛法所庇矣生死到來設打閻羅
老子面前過自然起敬三途地獄敢保無分一道赦
書豈虛語耶。
<other>題雨新上人所書法華經</other>
妙法華經印板流通久矣復何書寫之多耶曰六種
法師書持與數較其功德海口莫宣余曰未然也經
出佛口入眾生心開佛知見筆畫死鈍持者不靈譬
諸飲食同一飽也而粗糲是拒嘉者飫焉故經云香
風吹萎花更雨新好者。
<other>題惺中上人書華嚴經</other>
武林上人惺中留心於華嚴法界以堅固刀刺娘生
舌取血書八十一卷之文三年而告成所書經處汾
湖之水月庵也將貯之名山念甲乙以來時世變遷
未果此願已丑春日余放舟東遊過水月遶庵皆綠
楊新葦時煙雨空濛春陰滿牖上人出素箋乞題經
要於是說偈。
十萬文一滴血染於紙成佛說手忘筆口無舌華藏
海親遊歷佛與生水與月異而同同而別藏名山待
時節我作偈合古轍百神護萬象徹空齊頭雨不歇
毘盧師頂門揭薦取去太直截。
<other>跋雲浦上人書華嚴楞嚴二經</other>
佛以一音演說法眾生隨類各得解一代時教其有
異音耶譬若明珠走盤了無定跡而或者執一隅以
盡之得無謬乎亦類其解而已楞嚴之為經交光法
師以為得華嚴氣分雲浦上人書華嚴後續書此經
抑亦本於其論耶余謂閱經者當求經之要勿先於
時味較異同可也華嚴曰有大經卷在一微塵有智
者破塵而得經獨不思此經者為華嚴耶為楞嚴耶
為理耶為事耶每見疏解談何容易是坐睡於毒鼓
聲中而笑談自若不幾於戲論哉使遇長慶當破七
蒲團以參之。
<pb n="29"/>
<other>跋顧貞吉居士所書法華經</other>
法華授記之經也諸佛之出世也唯以佛之知見示
悟眾生無二無三也然則佛知見者乃法華之本而
法華者為群經之王歟故學法華者先慎其知見不
開佛知見則身見邊見邪見常見斷見六十二見隨
之矣入此諸見而得授記者未之有也苟欲出是諸
見而起羊車見鹿車見牛車見種種珍玩之見而得
授記者亦未之有也或者曰羊車鹿車誠不得授記
乘大白牛車直至道場佛固許也疾得授記非若羊
鹿之化城矣曰近矣諸佛之譬喻也但以假名字引
導於眾生子欲疾得授記并大白牛不留影跡狂馳
之念息演若之頭現斯則不希授記而佛樂與之授
記矣故曰法華授記之經也貞吉居士書是經蓋亦
六法師之一佛先授記者也當書是經慎勿起佛見
法見書經見不書經見有經見無經見亦無無是見
則指之所運筆之所至皆妙法矣佛亦樂與授記不
必門外覓車也。
<other>題朱明徵畫羅漢冊</other>
世間事有可真可假有愈假愈真此十八尊者不知
是何人手筆梵相奇古生趣流動展卷看去謂是畫
羅漢失卻一隻眼雪竇老又從頭按過併其神情意
態一一點出使個個直欲飛舞謂他是無舌人不解
語可乎余獨疑之此十八個漢個個能大中現小小
中現大因甚被人題破各各束手縛腳遂成定相固
知宗師家別有長處饒你親見佛來尊者到面前也
吐氣不得甘受處分雖然只恐暫時降伏分付居士
此等人雖諸漏已盡餘習尚存朝遊西天暮歸東土
是他尋常事齋中雖久供養當善護持忽然一日乘
空而去莫言山僧不先說破。
<other>跋天童雲門永覺佛日四尊宿墨蹟</other>
世間事常見便不經心欲見而不得便為希有即如
天童先師手墨昔日在左右要亦有之以不經心故
竟無存者於今為歎雲門老人天趣灑落言句書法
如之生平亦未曾收拾然至精藍斗室中每每見之
皆韻語也先師獨不喜作韻語所有筆墨皆法言後
之學者苟不忘其法雖不見猶見也雲門老人韻語
多得處處見之亦差勝藏諸篋笥也永覺老淨業阿
序未見其稿然慮近日宗師呵叱何畏人如此其亦
見今時擔板漢多耶佛日尺牘信口道去如風吹水
殊自波瀾此亦近來宗師信粗浮習工致者所不及
嗚呼哲人往矣寥寥遺墨余囑梅谿其善藏之。
<other>項孔彰居士求書神通變化四字跋</other>
嘉禾項君一號易庵為一冊摹自小像作種種狀仙
者琴者樵者漁者冠者跣者箕踞者濯沐者笻而趨
者欋而遊者是諸肖像各情各態各一處所各一服
用則各各一易庵居士也先師過禾為書神通變化
四字乙酉之亂失去惋甚壬辰秋余寓梅谿居士念
摹像易得四字難值請余續是書了先師未了公案
代雪老人一轉語時零露既降艸木涼肅遙盻河漢
不無溯游宛在之思易庵居士或亦同此。
<other>書王景雍孝惠先生卷</other>
景雍先生孝友惠施其生平蓋學孔子自不知得佛
之意也何以言之先佛依於眾生而起大悲故六度
首檀先生之德其於愛施問急有加焉非與佛不期
而合乎余因是知聖人之道相入而無間也若先生
之敦孝友者蓋得為仁之本勤惠施則實仁民而近
于佛慈者矣從是言之孔固合乎佛先生得乎孔則
得乎佛余故曰先生得佛之意者也然則先生因學
儒而合佛余因想先生而得儒先生其益我矣慕先
生之風而孝友惠施者又何限直道未墜有感則興
從是言之世之德人其可少歟。
<other>題張子聖源倚石揮麈圖冊</other>
盡天地是沙門一隻眼此宗師語也茲有人焉天象
<pb n="30"/>
而地形山源而水脈抵掌而談歷歷可按蓋亦憑隻
眼而乃俛仰覆載參錯流峙均得乎理之自然斯與
宗眼類乎不類乎曰類矣眼未有不相似顧所用異
其塗用於佛則天地為幻用於老則道妙無名用於
易則貴賤有常高卑斯準聖人固同類者諸子百家
各以其眼之所到而異之聖人曷異乎諸子百家者
耶莊生曰有始也者有未始有始也者有有也者有
無也者有未始有無也者有未始有夫未始有無也
者故自無適有又自有適有將眯其源矣乃宗師又
曰二由一有一亦莫守夫二由一有則兩圖從張子
出也蛇跗蜩翼也一亦莫守并舍所生兩圖之張子
矣又將奚適而見張子其有溯聖人之源者請日披
兩圖攬其高情究其玄論庸何傷。
<other>書芸居機公悼孫詩後</other>
喜怒哀樂人之情也喜極而舞忭哀極而慟踊又情
之至不期然而然者夫人有賢子孫而一旦奄化能
無哀乎因時增楚觸物感人於是乎記其生平洩其
鬱結不特作者哀而誦者亦同哀之矣雖然玄公家
教嚴子孫多賢悼過去正所以勗（現前現前）果賢不特其
子慎初未嘗物化即其孫物化者亦未嘗物化也是
故蜉蝣天地石火電光玄公非不知之作是詩者蓋
自感感人有性命之憂者宜于生死關頭著眼。
<other>書爭座位帖</other>
觀此帖乃顏魯公作爭座位書時草稿也何鐫刻至
今珍重若此曰以其字畫遒勁圓轉有法也法從何
得曰技至精筆運乎指指隨乎心無不如意也然則
學書者以此為法爭之心爭之指可也若徒爭其帖
置之閒處爭何益乎不特此也凡觀古人語錄文字
道德學問皆當如是爭則去古不遠。
<other>題黃山谷書狄梁公碑</other>
狄梁文正唐宋大臣也山谷則宋之文臣而知佛者
余獲觀此碑喻山谷之書繹文正之文壯梁公之生
氣時及暮春芳菲盡褪回顧窮谷朽株覺有潤澤。
<other>題蘭卷</other>
認之為蘭乃是逐色謂其有香是謂尋香尋香逐色
道所不取況紙上所見實非蘭本無香何移人鼻孔
如此則知此卷留在世間惑亂人未有了日。
<other>書陸包山畫冊</other>
余山林人也遇無山水處每鬱鬱不樂見殘山剩水
如遊故園喜出望外見一華一草一蟲一鳥如遇故
友輒復留連不舍韓雲居士出此冊示余四時之代
謝榮悴飛鳴恍在眉睫殊可以悅人第恨不能袖之
而去又復鬱鬱不樂也。
<other>嬾齋印跋</other>
惟人思所用則思所具余自壬辰入太白也法流道
舊往往就余索語語既不佳必得印章以助顏色嘉
禾徐君士白知古篆梅谿勝公為余致四印一曰玲
瓏嗣響一曰太白峰前正令行一曰長庚主法其四
則天童牧老復補余名蓋五也是五者施之各有其
宜而長箋短幅未能悉稱棲於山索於人惟其艱因
始學筆刀之法刀既不如筆隨腕之疾徐而石又不
如紙之潤滑任意為之皆天真也諸禪子見余入是
三昧已屢致粗石阿余所好余亦悅而忘之不之貴
自春徂冬既學其小復試其大大小得九九之數焉
偶為上座與麼氏覷破捧觀摩挲咄咄不休曰是奚
而來曩嘗見譜之玟玉者數數矣系之論著者數數
矣是奚而來得乎心應乎手遊乎刃載乎石文外之
意非傳所秘雖昔之專家相揖焉請登諸章雁行於
楮＆CB21211;之上使有勝流真賞知此不思議境界塵塵具
也余曰子欲珍藏乎古與俗吾不知之然君子之學
日新而歲無窮假余眼不昏腕老而健焉知來者之
不如今也子能以古石致我以古篆勗我三年之後
當必凌駕古人是九九者或不足觀也已。
<pb n="31"/>
<other>觀松雪硯</other>
此硯得來已數年未嘗試墨不知其石質之上下及
古與近也入太白之三年春暮心閒無事因取證具
博古眼者適侍者有舊墨佐以新泉磨之石果細而
出墨不吝同玩五六人咸曰石良乃濡硯上所發墨
書此。
<other>記圖書古硯</other>
潦水盡而寒潭清煙光凝而莫山紫此王子安滕王
閣序中句也其實秋景之佳絕處足以盡之詩人筆
端造化殆非庸流粗漢所知喜藏主供余圖章鐫此
十四字刀法甚古蒼不知何人手持想久之首座硯
似古細驗損處大約售古者以刀磨成首座為其惑
而寶之然余但取座從吾所好亦欣然以墨試之真
偽不再辨也。
<other>雜著</other>
<other>雨窗閒話四則寫寄顧敬修居士</other>
余春初從嘉興過魏塘遊錢氏諸園梅花雖不及西
山亦可謂飽看矣因作意二月中放櫂秀峰三洋再
看桃花兼賞湖光山色從是遂喫枇杷楊梅然後收
足過夏天忌余貪一病遂阻反添憂惱覓方煎藥諸
不祥事至今循墻摸壁以此知人之行止固自有數
妄想不可太濃。
四月下浣過葑溪靜室葵榴競開端陽已近愛物情
之知時也杏子半熟纍纍在樹頭望之不覺流涎而
墻外或有攘者其略紅不數枚鳥雀又來先啄無已
盡摘之置于筐筐兩日皆大熟入齒皆無自然之味
以致其熟皆人力也從是言之佛祖絕言語之道向
人口授意談者舉非自熟之杏也。
梅雨夜來童子覓盆盎置庭中驗雨寸數童子若是
老農喜可知也然老農若無秧種在懷雨之有無大
小直似浮雲過目耳何切於念哉求道者類是惟具
學佛種子聞尊宿一言半句急如秧種之候雨勃然
發生此所謂時雨之化也古人云吾常於此切倘其
然乎。
余所寓稱閒來居自誌得閒而來居此也左右無鄰
獨松庵在前以竹樹稠密禽聲上下如在遠山幽谷
溪東漁網亦時時見之當牛則攜策就松庵之傍南
薰送涼爽然自得也或者曰隨寓而安無外是矣余
曰里仁為美今擇地而得是幽深清涼余受松庵庇
蔭良多惡可稱余之善而沒鄰之善哉或咸稱善。
<other>壽生庵曉起得語三則書示睿能禪子</other>
陽生月盡罄口臘梅在墻角邊半吞半吐談莊子天
運一章將謂無人證明卻被太湖石覷破。
二
報鐘一鳴釋迦老子與彌勒大士下人間世壽生庵
碧沼朱魚忽然點首仰沫白牯黧奴盡皆知有時節
亦太分明。
三
必有寢衣長一身有半山僧衲被展開較短夜來亦
得暖氣吾衰已甚不意夢見夫子在腳跟邊。
<other>疏</other>
<other>湛明禪人之江右持缽疏</other>
原夫阿難持缽世尊召依七佛儀空生取食維摩指
隨六師墮循乞之道固古佛家風矣所以衲僧無住
相比丘無恒產衲僧無住相故隨緣即道場比丘無
恒產故所在皆檀施江西湖南便與麼去來牟米菽
廣化將來本從國王地上生成亦乃如來藏中同具
初非外物原是家珍入此大解脫法門即證不思議
境界所謂於食等者於法亦等施者受者等無差別
夫如是則淨名香積摶作雲門胡餅黃頭碧眼直教
塞斷咽喉白牯黧奴一任飽齁齁地。
<other>月印上人投老叢林疏</other>
唐百丈大智禪師肇置叢林垂法後世相傳咸為老
<pb n="32"/>
病沙門得終其養故今湖海方袍圓頂之士或有疾
作或慮老之將至悉依叢林作家舍想是亦一道也
而義未盡然蓋沙門欲決生死疑近知識座宜投叢
林欲夙興夜寐檢束身心宜住叢林欲立節立行磨
礱砥礪成辦道業兼之博聞廣見正當不舍叢林是
知叢林不專為老病終養之所乃培養學人陶鑄聖
凡之窟矣月上人參玄人也未病未老欲久依叢林
而住志在此也雖然人之壯而漸老也猶四時焉春
必有冬人之強而忽病也猶春時之卉焉艷而遽萎
吾人所不能免者明乎斯義則知月上人未病未老
而慮及老病乃真知無常為生死人凡事豫則立其
誰曰太早計。
<other>四維寬公把苑疏</other>
古尊宿得意之後多向水邊林下把苑蓋頭隱遁過
時因緣湊集不妨登高座揮麈尾接物利生續佛慧
命此常論也乃若釋迦不出世達磨不西來無有佛
涅槃無有涅槃佛則誰為出世誰為利生又誰為把
苑蓋頭隱遁過時者乎寬公勉之把茅蓋頭頭本明
露水邊林下優哉游哉度生已畢盍歸乎來。
<other>供天台阿羅漢及諸名山疏</other>
按唐宣律師問韋馱天神世間福德何等最大天神
答唯飯僧最大蓋僧為佛子續佛慧命代佛揚化其
為世福田也固宜而況世間曠野深山聖道場地皆
阿羅漢之所住持世間麤人所不能見而諸賢聖往
往應跡遊歷其間如昔天台之寒山拾得混國清寺
中執爨滌器狂歌大笑樺冠木屐忽往忽來人孰知
其為文殊普賢也哉是知世間青山白社觸著磕著
何在無聖賢遊戲但世人不能物色之耳苟能具眼
不取於相則在在皆聖道場人人皆阿羅漢豈天台
一山獨有阿羅漢耶阿羅漢乃梵語此云無生出三
界二十五有塵勞超分段生死受如來付囑應供人
天福利一切群情檀越宜興供養雖然繭足千里以
花香末香上饌妙衣珍珠纓絡施佛及僧福德固勝
矣亦知所謂法供養乎昔智者大師讀法華至藥王
焚身處見得靈山一會儼然未散噫此去西天路迢
迢十萬餘況世尊入滅已千餘歲如何見得儼然未
散有人於此覷破智者大師悟處便知藥王菩薩行
處可謂是真精進是名真法供養如來。
<other>天台文殊寺化供疏</other>
茫茫大塊載我以形勞我以生雖尊卑異處愚智殊
途至若眉目相對血氣相親軀命未有不同者軀命
同而生生之理曷可不備焉是故古先聖王平治水
土教之樹畜無失其時重民食也民食備然後教化
興即竺乾聖人出世教學者割絕貪愛離諸取著直
證無為然不免持缽分衛雖然大千游戲一瓶一缽
未嘗不可至若把苑蓋頭於窮山則食時缽盂誰向
採松煨芋古有其人火種刀耕初難其事此某上人
所以住天台不免下山行乞也上人本吳人曾參天
童立行誠愨其結苑台山即古文殊寺荒址寺肇名
晉天福間蓋勝道場也矢願追還舊觀有待夫時節
因緣。
<other>虞山興福禪寺復殿東舊產疏</other>
世間法其常耶二切有為法如夢幻泡影其非常耶
是法住法位世間相常住以常而論則古今天地古
今日月古今人物古今山河無動無變以幻言之不
特滄桑瞬息即十方佛土猶如空花亂起亂滅而昧
者不覺往往認玉山銀海為不朽取著夢境興牛山
之涕可不哀耶然究其極變幻常住本一相無二第
迷悟不同有如諸天共寶器食隨其福業飯色有精
粗之異惟達法大士入三摩提作水月觀則於道不
期精粗焉興福古名破山寺自昔倪州牧德光舍宅
常少府遊于斯有山光潭影之句膾炙人口雖其間
法運有隆替乃至今一燈炳然青山如故可謂千年
<pb n="33"/>
常住矣寺之規制古甚宏敝其佛殿東自空心潭以
南達于寺路林木翳然相傳古時地藏殿基于是久
已屬於長者家萬曆間吳越忠懿王所造舍利銅塔
從是涌出聞見信然長者念茲為三寶之地也矢志
讓於寺寺僧感之願償其價而不得朝夕往觀亭亭
林樹為寺左屏翰名流碩德探奇覽勝咸謂設非寺
蓄亦宜珍護況茲本佛地而滄桑變幻長者既不肯
久留於俗劫火洞然我土安隱寺眾敢不復領常住
之業乎是不免告夫布金檀越所冀結現生緣隆古
佛地無論將來證真解脫即載名貞石當與舍宅居
士共傳不朽。
<other>題修大藏經卷</other>
昔釋迦世尊坐菩提場隨眾機宜說一大藏教橫說
豎說事說理說頓說漸說廣說略說半說滿說正說
倒說法說喻說乃至隨俗說了義說塵亦說剎亦說
熾然說無間歇廓乎若杲日之麗天無所不照油然
若大雲之起世間無所不潤其奈一盲引眾盲天親
無著馬鳴龍樹造論相續歷代尊宿葛藤遍起亦猶
日月燈相錯而明以燭諸暗破山之有是藏已三十
餘年往來師僧春翻夏釋晨探夕討水母無眼求食
於蝦月久歲深顛前倒後未免函蓋參差部帙失序
主藏者不得不告報張三李四鄭七趙八大家著隻
眼從頭整理一遍正法常住上可以贊皇極下可以
遷眾善雖然有個公案世尊將入滅文殊請轉法輪
世尊咄曰吾四十九年未嘗說著一字云何請我再
轉法輪且世尊既未嘗說著一字者一大藏教從何
處得來呵呵具眼者辨。
<other>海虞建廣善禪院疏</other>
福山鎮南望邑城僅三十里許其去大海不咫尺雲
濤際天日在眉睫鎮之東門不數武有橋若虹橫臥
海口晨潮夕汐於斯吞吐客帆商舶於斯往來為邑
要津歲深橋敝登者戰恐鎮有善士方姓創意重搆
乃請于堯峰山緇侶同塵塵素誠實能興諸利益事
眾所歸信來經營之不踰年橋落成易木以石增狹
以廣往來者嘖嘖稱歎而塵之心獨未盡謂方今選
佛叢林散于吳而莫盛于越海北諸郡之緇衣白足
日有振錫而遠求木叉者有負笈而習聽了義者有
如野鶴冥鴻飄然而南叩西來大意者一葦抵岸四
無旅亭或宿或食何所投寄乃欲依橋拓址搆屋敷
楹接待來者維時眾信皆讚是言樂興是舉予聞而
嘉之因思乘輿以濟人梁成無病涉本非沙門所為
事而塵何肯委身良以諸佛法門廣大如海無善不
攝即一舉足間咸欲置斯人於坦途故塵之建橋其
行亦善矣況於茲地建剎以隆佛事其善不愈廣耶
鎮之南北其有聞風而贊成者是人功德與海無異
他時潮梵交作魚龍側耳令往來舳艫中人皆發深
省院之利益似未可以筆舌盡云。
<other>普見法門念佛疏</other>
昔善財童子參德雲比丘于妙高峰頂七日不見善
財悽惶憶念乃於別峰之上見德雲比丘徐步經行
善財稽首問菩薩行答言聖者我證念佛法門每舉
一念即見東方無數佛亦見南方無數佛亦見西方
無數佛亦見北方無數佛乃至上下十方佛舉念即
見念無盡見佛亦無盡善財聞已即證普見法門惟
我古南依憑村鎮鄉風古樸無郡邑奢靡之習衲子
過門往往曰何住此村院為也余獨居而樂之及歲
乙酉干戈紛作他處受兵者十不遺一獨此鎮晏然
無恙院中朝梵夜禪香火如昔得非此方信根深大
而默有神相歟今監院德悟更欲因陵為高將率閑
鎮具佛種性者皆一心念佛自一念至十念自十至
百自百至千自千至萬自萬至無數無盡念之誠無
論歲月念佛既無盡見佛亦無盡今之古之善財所
證人皆證之同遊華藏共休淨域豈特弭亂乎哉或
<pb n="34"/>
者進曰師臨濟之裔也主張斯道棒亦可喝亦可勸
人念佛何為也哉余應之曰永明宗門之傑也錢王
崇事之而晝夜彌陀千萬聲者獨何歟蓋有見矣。
<other>虞山拂水庵建地藏菩薩殿疏</other>
古稱堯舜之道巍巍難名然挈其要孝弟而已矣佛
祖之道雖彌綸汪洋然會其歸智悲而已矣智圓悲
大無一生之不度無一生之不空空者以其智也度
者以其悲也悲故不捨智故不著不著者離世間也
不捨者即世間也夫能不即不離如鳥雙翼如車二
輪佛祖之道存乎其中豈特一佛一菩薩云然哉乃
千聖共由無偏無墜直達妙莊嚴路者矣是故廣其
智盡十虛窮三際人天仙鬼何莫非在鑒燭之中大
其悲舉仇讎凡異類總在我提攜之手而地藏菩薩
獨身坐地獄中以行慈者其願有不同也地獄苦之
最也是故以身先之嗚呼如經所言閻浮提人舉足
下足無非是罪鐵床銅柱解脫何期冥冥長夜不有
慧炬燭之則溺斯深矣昏昏大夢不有覺者呼之則
醒無時矣況鐵面閻羅面南而坐犯者俯地拷掠百
端苟非地藏菩薩之金錫照耀其肯讓半點人情乎
是故凡在有情諸愆未淨宜先歸依地藏菩薩而地
藏菩薩分身於處處不為多也拂水在虞山之顛有
玄武殿春秋之交方百里間投香者踵接如蟻靡不
敬而神之庵在東因神而知有佛因遊觀而得瞻菩
薩慈相為將來依怙造是功德與山俱隆矣僧滌心
本縣人戊子臘月授戒興福已發心塑聖像茲欲建
聖殿余故表菩薩深願以堅信根焉。
<other>嘉興真如寺禪堂重建韋馱殿疏</other>
禾之梵剎在雉堞中者皆金碧莊嚴輪奐雄傑余每
舟行望之忽忽焉神遊靈鷲矣雉堞之南去郭不逮
煙樹蒙密有塔巋然近河干者真如寺也此寺大有
山林之意而苾芻居於斯古所謂給孤祗樹之園或
類是歟塔於乙酉遭兵火寺尚無恙但往來溪濱失
此塔影如人群中無大人先生之卓立偉然者失所
瞻仰不知者過此則寺又類夫大家巨室之園莊若
宗苦行衲也發願重建而功甚浩事甚鉅時節蓋有
待也寺大殿踞中西南有禪堂長水法師受瑯琊印
囑歸著楞嚴義海骨塔在焉數年之前三峰漢和尚
唱道於此寺中同袍宰官士庶翕然歸化宗風為之
一振於今弘護如昔獨住堂者無恒漸致圮落堂後
有高樓宛陵詹公作郡時造有大彌勒佛南向坦腹
而坐堂外舊有韋馱殿北向大雄以示衛法今無矣
慧月大德久住天台近與二三道侶同居此堂殫力
興古剎脩叢林先謀建韋天殿勸諸士信開檀波羅
密門余曰勝事也為題此冊。
<other>興化普潤庵募藏經疏</other>
文王既沒文不在茲乎孟軻氏尊仲尼聖之時誦此
又聖之任者也故仲尼沒仲尼之文與墳典並傳於
世而世之平治卒賴之釋迦老子示寂竺乾二千有
餘歲緇林學者欲覯其遺文將奚求昭易普潤庵鄉
長者黎太沖居士所建始為僧邸後表禪叢雪竇和
尚於此行摩竭令一時縉紳士庶皆知有向上事庚
寅冬余來城西極樂庵其門弟子飲法乳者咸集君
子所過者化蓋有然耶禪人無文曾參余古南巾瓶
左右申酉以來道途梗塞息足于普潤念教外別傳
不立文字和尚已為此邦緇素拈出斯蓋無文之文
正法眼藏也而耆闍結集大雄氏平日所談之文未
見於普潤學者進修失所憑依余因謂曰子將求佛
遺文歟從是南行渡大江漸次而進有城名嘉禾城
有寺曰楞嚴佛之遺文盡在於是舍是無所求矣曰
徒手求法可乎余曰子未知求法之方也欲求佛文
先求物理欲求物理先求己誠己苟誠也人將相也
又何疑日佛之文祖之語同乎余曰在人不在文古
德有從酒樓蒿里聞歌而悟開正法眼者況佛文中
<pb n="35"/>
智辯無礙達一切法真實救世甚深微妙之語乎若
開軸者能如群蜂採取花脂不損花相又如鵝王擇
乳而飲不見水相斯何以異又何必同說是語已文
起合掌歡喜踊躍一志以求佛文。
<other>天童鏡池老宿募修祖塔冊</other>
祖師法王之位也祖塔山門之鎮也天童自東谷庵
迤邐而西訖于玲瓏岩其間祖塔非一年世寢遠頹
仆亦非一至有窪陷者戊己之交先師挈衲子輩躬
自拮据效畚鍾還鎚鑿頹者正之仆者起之陷者窿
之將浬者復表而出之其佛果庵西玲瓏巖左共六
七塔則囑鏡師焉鏡師受囑會時荒亂未果初願今
甲午春過余丈室方登樓看山把茶未啜忽憶先師
前語乃曰祖師公案未完即先老人意中公案未完
也得不負曩日之面囑乎隨請予直述其事諗于緇
素共作布金長者余因念祖塔為山門之鎮祖師為
法中之王因塔而思祖因祖而知法因知法得為佛
祖兒孫遊大菩提路息生死苦輪而棲最上乘禪苟
具信根慕法教喜心捨心寧不油然生發歟然鏡師
宏智傳裔也慈航樸弁山阡等六七塔皆臨濟下尊
宿也先師囑鏡師修是塔不止勵在山勤舊無忘其
法必以祖塔為重且勵後之登方廣座住是山者必
知祖師大同之法無分疆域無涉爭論則祖庭之隆
宗風之播不將與海山並其高深乎此蓋先師之微
意不然在山之塔俱新矣乃以此櫐然六七老古錐
囑鏡師者獨何歟。
<other>榜</other>
<other>興福禪寺結冬榜</other>
蓋聞靈鷲拈花古佛宗風西扇少林面壁祖師法印
東傳白社緇林盡有大乘氣象深山鬧市同為末世
津梁典籍彰明激揚孤迥是爾春秋行腳不無摳衣
問道之徒冬夏安禪遂有入室決疑之士經律論盡
行拋卻心意識未肯馳求行李蕭蕭草鞋索索屏跡
于三條椽下一聽鉗鎚凝神於七尺單前惟研句意
匪招徠之可致豈言語之能形衲被蒙頭霜風撲面
水窮山盡智汔情枯陡看滴水冰生留得紅罏雪片
不覺冷灰豆爆竟為臘月蓮花供養是人勝事百千
諸佛在佛自有明言讚揚此法能集河沙善根其根
亦為最利所冀杖來龐老主賓之句互揚缽遇淨名
財法之施平等所趨皆善在會同欣。

嬾齋別集卷二（終）

<sarticle><article>牧雲和尚嬾齋別集卷之三</article></sarticle>
東吳　毛晉子晉　編閱
鄂州　記室智時　較訂
文（丙一）
<other>傳</other>
<other>廣陵同人禪師傳</other>
同人化公者等慈老師之高足也等師為雲棲弟子
族居苕上擅名詞壇世稱為錢叔達晚好清淨歸林
下宗伯錢牧翁延居虞之拂水山房化公之剃染蓋
於斯也化公族在廣陵其父有俠氣寓生賣漿揮千
金而不惜有二子莫知其意皆使之出家長曰時中
次即化公也化公出家未幾其父亦陡然出塵歸依
瓶密聞谷大師號無礙雖在緇儔行止莫測旦在此
而暮又在他處素習如是後不知所終化公間嘗為
余言今忘其姓氏化公少倜儻余曾侍雪柏老人謁
等師其時化公一小沙彌耳便有氣岸不妄下人蓋
等師平日以高尚自處化公有見而然等師化去化
公乃依鶴林法師於藤谿習經論法師又雲棲孫為
土橋門人與化公本昆仲化公師事之得經論大旨
又聽講華嚴玄談于蘇州華山時余亦在焉由是與
公漸成相識公又聽講諸處皆推為英俊先是等師
<pb n="36"/>
在拂水復有一弟子捨應入禪從婁江來等師嘉其
志而年長於公故班公於次等師歿遊方聽講挈公
與俱即今雪竇石奇和尚也公性闊略每遇不可意
事遂拂衣他往雪竇和尚嘗勸掖之居無何雪竇和
尚慮習經論未能了生死大事乃走參金粟公年亦
漸長在鶴法師座下勵精勤學無少懈於是虞之縉
紳先生與夫諸方講壇義虎皆知有同人名公亦愛
與高明者游語合則彌月留連不合雖承事盡恭未
肯少屈也其視外物甚輕即有遺之古玩雖賞鑒不
置設有須者脫手無吝其在藤谿閱經之暇日獨行
山中拾松子置案下雞鳴而起取火吹爐盥沐端坐
吐辭琅琅未知者竊聽戶外疑公侵早為人演法及
穴隙窺之見公向壁展經如臨海眾究竟旁無一人
始異之以此知公求法猛利蓋其性然也天啟丁卯
鶴法師移席拂水石奇和尚偕余休夏藤谿禁足百
日公或浹旬一來或四五日時綠陰滿庭藤花覆澗
當夕陽西流紫綠交眩公坐石笑傲忘暮至相對室
中余與石奇和尚談及宗門事公則仰天不言若不
介意者一日余因讀法華作壽量品一頌適公來見
之愕然自失曰此經中奧旨甚深甚深我輩聽經者
竭其思慮知者十不能一吾兄未嘗聽講何以知之
余微笑不答由是公歸不以禪為戲論不數日遂寄
余數行訂參金粟蓋公資性最利余二人皆不及之
所慮深入教綱未即灑然以故石奇和尚亦略不從
臾皆先之而行觀其志也及期公果掃落文字泛扁
舟飄然而來石奇和尚言於余皆不勝喜是冬金粟
龍象駢集至無以容公雖入堂而無單旦暮席地危
坐面壁不解帶不交言志加奮會老人一日陞堂顧
視左右垂語未終公忽有省喜見顏色走向余曰非
公我幾不得此余始實語勉諭之公一志投誠老人
及歲暮大雪爨薪絕執事者買山去寺十餘里外樵
採眾畏寒以難運告老人即去長服易短褐曳杖先
之眾無敢怠踴躍隨後公平日艱辛未嘗至是亦隨
眾跣足往返足始僵已而盡龜流血眾息同息莫肯
少休此皆公能變其習為法輕身人之難能也老人
入閩鶴法師以衣授公公受而不辭隨就蘇州北禪
寺闡楞嚴十卷見不負法師疇昔教誨然不以是為
歸宿高人達士趨蹌執經質疑座下咸服公辯慧老
人歸自閩赴明州育王山開堂公隨侍日與龍象頡
頒游戲而向之經義仍置之度外不知為何物矣老
人入天童之明年取材于閩開古殿基率作興事考
鐘伐鼓旦夕惟以艸鞋竹箕麻索木桁示眾出一坡
動幾十里數里者為近山嶺險深虎狼出沒較前金
粟艱辛特其萬一諸講下學人有來參者率惡勞喜
逸見普請牌多望崖而退公能律身日就勞苦每至
西澗抬石愈愛其大者雖其力不勝亦見公勇為不
群安於百丈規繩而所其無逸稍暇又與鹽梅空林
高源諸同參研幾法奧作頌古就正老人老人之於
公極其提獎第察公有耿介之骨闕含忍之度稟高
明資性不知微細人情欲深其歲月以柔克之然公
有自知處甚明嘗曰石奇老偈頌意甚好而語似不
逮某也意未足而語恒過之向余曰若兄者語意適
稱故公凡有所作亦就余參酌其言儘有高妙處獨
脈常散此公或未知也壬申秋余病偕公出山至吳
門余就藥餌寓無量寺將二載公復往來山中石奇
和尚每以緣幹出山外其時公交少濫有以用之則
行無待龍天所推動公公守為之一變乙亥會老人
從心之年四方緇素畢集公時在山拜手稱壽春即
下吳門計尊尼文學請之苕上及秋聞潛庵禪師訃
出山潛庵禪師者崑山諸明甫文學也中歲好道入
緇習三觀之旨與公舊敦法誼因出山弔之其嗣字
千如亦慕竺乾法在苫塊推先人之誼留公於放生
池率文社諸君子執弟子禮朝夕問道公提向上事
<pb n="37"/>
向頂門錐劄皆歡喜信受後復之苕上丁丑夏同圓
證寺僧入山省覲老人命列侍司又命典客厭繁劇
尋出山遊江陰黃介老聞公自天童來留住乾明寺
亦甚相得過婁江歐沖谷文學館於齊中此皆余之
所知是後公或之武林或游會稽或棲孤峰或投僻
塢恍惚不定余不得其詳矣蓋公自以緣不稱志故
人中有據曲彔為人師者皆不屑往又未肯少低眉
宇以合時宜時中其手足也契闊相見有若吳越雪
竇其法昆也相見則水乳共住則又水火此公出山
後氣性比先時愈覺寡合同參愧莫能慰之乙酉鼎
革余阻明州明年歸禾杳不得公消息有傳公在虞
山者余信之以等師靈骨瘞破山高僧墓也公嘗入
山稽首墓下徘徊久之撫松柏曰我後當擇片地樹
一塔遷過我師使唐宋尊宿自成局面非後流所當
為之事耶余心然之意公盤桓於虞者或以此然公
初在虞也人無不知至是得孫非臺王兆吉兩檀越
維護孫之先君惺如氏識公於早故非臺公盡知公
之履歷深愛公之卓犖兆吉老與公道契亦深知公
初延於東塔蘭若再館於北郊園亭公上拂水鶴法
師塔院供瞻靡闕能隨公意指揮或者曰青山白雲
飛泉怪石公棲遲固多娛矣而忽得疾寢臥床褥余
歸里隨趨視之公見余告以病苦語真無客氣身固
倦猶呼童子具餅餌余就榻為撫摩踰時而別時丁
亥四月將晦也意公未死可再視偶苕上僧來邀公
歸舊隱公從之兆吉老殊不欲公意確乃為辦舟及
行李囑其徒大成送之抵山而寂噫公之交廣矣兆
吉老乃竟為最後檀越也歟苕上僧茶毗之奉其骨
安普同未知月日傳記如是數公世壽得四十有三
焉公初名大化避父諱降曰智化在天童復易通化
公之兄時中出家閩之黃檗山胸次亦灑落習詩所
至與士大夫善曾與余聚首吳門後住杭州靈隱寺
西石筍峰余又訪之公歿時未知聞否嗚呼人之生
也幸而緇鮮有向上公能向上而不得果熟香飄豈
非天乎老氏曰銳其志強其骨和其光同其塵能相
應之庶為完人公何憾焉哀哉。
<other>靈巖戒雷法師傳</other>
戒雷震公者梁谿人也其父治生於金閶童子時捨
公於靈巖山玉庵師者出家山為吳中勝道場宋元
時圓照本了庵欲二宗師皆弘法於此相傳有智積
菩薩一齒骨類古銅色徑二寸許山中供養已久莫
知所自又有吳王夫差遺址琴臺石非響屧廊西施
洞名流賦詩者多及之公少時出塵鮮窺章句玉庵
師者曾行腳少林善武事山巔平衍酒闌月上每以
此誘公習公骨臞而性穎手眼快利遂亦擅其家聲
稍長落髮知學詩捐去舊習清宵白月靜几孤燈恒
不寐吟詠自適到山之士皆以詩知公樂與公游或
欲攜之詩酒場中公不屑也遂之報國寺茂林和尚
處受具極其慎重路途往來衣缽必俱天啟三年冬
余初行腳過郡尋宿天宮寺與芸居玄若機公有契
逗留齋中機公亦好吟坐必稱曰靈巖山有無聽志
大而能詩且句意新絕不落時習口吻余曰公能記
一二否機公隨誦響尚傅殘葉秋疑未出崖之句余
躍然心喜其時公蓋號無聽也次日機公偕余走胥
關覓小舟訪公于靈巖公見余如夙契晤對數日為
余道山中古蹟復同登堯峰絕頂觀寶雲泉時一雨
法師將講華嚴玄談於華山公亦將執經座下期余
同聽因導余先見法師見法師已余同機公轉芸居
公獨回靈巖有問公自山來尋余一衲飄然氣味若
不異余因初心欲參博山遂別公次年春余尋前約
從江西返吳門即趨山中時玄談已講過半公深為
余惜期畢公復偕余入城留連芸居與機公相對累
日公之臨平聽唯識余入洞庭休夏且欲覓巖棲究
己躬事布帆秋風會機公渡湖尋余言花山可進道
<pb n="38"/>
公亦從武林還復聚首支公講堂公時閱論侵晨興
中夜而寢飛塵滿案不暇拭也余在堂亦隨公閱論
為灑掃之深夜放參空山寂靜余獨坐禪其時同堂
皆有志之士寸陰是惜從旦至暮與梵夾相對動靜
出入絕不交言偶觸物起興始拈韻分題公必默坐
搆思余則為炊爐瀹茗詩成共觀鬨堂舞蹈然必推
公詩為長公時有母甘旨闕如而花山主人戒堂老
師一號咸默為設法供贍俾公一志習經同侶義之
開歲春光撩人公拉余看梅山下會有禪者自金粟
來投偈余與公隨而和之禪者愕曰二公之資皆不
凡也何滯此余因其從臾遂問金粟路腰包下山公
屹不為動及秋聞湛然和尚講法華於會稽顯聖寺
公偕四五友渡錢塘焉冬坐禪於天華會稽舊習諸
剎坐禪皆曰不語或村徒眾營供多遂職首座無論
道眼公鄙之乃曰若此也我老牧何樂參禪為棄而
之金粟為余道禪不足參莫若同聽經去余訝之詢
其故公以不語禪告余曰公但見不語之禪而未見
有語之禪也姑俟之會夜參金粟老人拈一棒入堂
問者雲興老人隨棒隨答公罔測厥旨有頃余又攜
公巡堂見皆苦寒參學之士非飽暖庸瑣之流公始
自失遂入方丈參禮老人愛其英發不假辭色方將
大成之公掛搭一月緣省母復歸吳門公意必欲一
探教乘始放心參禪於是焚膏繼晷出入賢首天台
間究六相十玄四悉三觀異同之旨有得於心絕不
自衒然吳下皆知有公花山龍樹貝葉芸居乃其最
相知處久寓之所特未肯歸本山莫知公意也公性
甚孤硬有不可憶事每自蹙頞而口絕不談所以雖
雅度君子無是過也其去花山時會有侮公者公不
與較寄意於詩曰青天落落高雲孤我不得意將何
圖又曰而今欲去深深塢但畏人心不畏虎一日從
靈巖回有詩曰峰頭儻亦如人面兩眼何能復敢開
其排悶蓋如此也又甚豪宕當夜坐愛秉大燭或懸
小燈眉宇為之不暢知公者每從公所欲嘗曰世間
大樂秪三件一了生脫死二登甲傳臚三縱橫梁山
其語本謔聞者皆絕倒然即此可以窺公之氣矣或
者曰戒探教也牧參禪也所趨異途何其誼甚篤不
知公雖探教無一毫綿軟態純是衲子骨氣於學務
日新於禪特未甘冷湫湫地去爾不若余拌一生做
個癡獃漢也設公肯棄文字依憑宗宿冷灰豆爆其
機辯當過余十倍余能忘情於公哉公初在靈巖寓
意詩酒酒酣則歌或持竿起舞婆娑月下未知所謂
律儀梵行也一日清晨山眾俱出公獨在有老僧龐
眉雪頂若所盡阿羅漢者扶杖而來公驚而迓之入
室安坐奉以盃茗老僧誡公曰子非無根器者何從
事詩酒而不習佛法公尋常絕不肯下人受教逮見
老僧道容軒然意非凡士弗敢以抗遂禮拜唯唯受
命老僧喜而出徐步戶外公又送之至百步階老僧
顧公曰止遂不見百步階昔有圓照禪師塔焉眾歸
公語之爭奇其事然不知所謂公獨默喻從是受具
聽講一變其習識者曰此祖師為公示身也公在龍
樹有禪者欲難公相見時卒以二豆置卓上曰誰為
賓誰為主師何不道公即拈一顆在手指卓上豆曰
此是賓此是主子試道看禪者語塞公大笑公又晤
一宗匠請公截斷葛藤公曰何為葛藤宗匠曰佛說
三藏十二部公進曰如何無葛藤宗匠曰喚作竹篦
則觸不喚作竹篦則背公又大笑曰道觸道背非葛
藤乎宗匠亦語塞公乃曰要知法無定相了得底人
漁歌牧唱皆非葛藤況佛三藏十二部乎故公雖不
參禪其機致甚敏非夙有根器能如是乎老僧之言
為足徵也蓋公神明內斂而外恂恂然若不足不知
者每易之公當暮秋從武林還同舟百人夜半盜至
大驚計無所之公在船尾向眾曰無譁吾衛汝乃拈
一短竹獨立見盜登舟公撥之盜隨仆水如是者撥
<pb n="39"/>
數人盜畏乃急刺船而去其時同舟人但聞水中有
聲不知盜半仆水矣盜去始奇公天明悉禮謝而去
而沈子壁甫公久交也會崇煥袁公督遼陽辟沈為
幕賓欲得公偕行一觀塞外且欲以功名策公公辭
謝雲間陳眉公先生海內重望也游靈巖見公詩而
愛之期公屢往公置度外絕不趨走其高蹈之行有
如此新安儒者汪浩生放言不羈眼空文席與公契
一日攜汪遠去不知所向余遍覓乃見於陳墓破道
士院汪則不冠不履圖書滿床公則敝衣垢襪憑倚
筆硯既見余以公能隱為奇汪與公又謂余能尋為
奇相顧大笑莫逆於心汪讀書每中夜而起公亦如
之余為聚首數日他日又尋公於道士院汪適他去
獨留一蒼頭給公時已仲冬窗牖無紙空室皆風公
夜讀必三鼓一夕寒甚與公共榻公內衣猶絺綌焉
余因憐公解衣授之公傲然自若顧公生平于財貨
服玩絕不留意即窮途困轍興致高遠未肯苟干於
人即甚相知亦不以告其固窮之品又如此公曩曾
參金粟老人愛臨濟宗直截痛快庚午冬老人過蘇
州北禪將之南嶽公忽斬絕所學毅然求侍老人喜
而攝之尋為同學遮留而止識者曰公具有向上根
器特未有決定志仁者先難而後獲公又欲速證此
雖公之長亦公之所短也善哉古宿云參禪須如調
絃之法急則絃斷緩則不鳴緩急得中禪可參矣公
其微有差乃不得為河北烜赫兒孫滿其初志歟後
數年余在明州蹤跡與公疏而意氣無間凡過吳門
必一晤公公聞余寓處亦必趨來劇談竟日詼諧叫
笑慷慨淋漓間有異客在座臭味不投公即俛首如
木此其嘗也公於夸誕之禪皆不信而獨信余所尚
論他人之詩無胸襟而獨愛余詩此則謂公不具眼
不知余可乎余聞靈巖當萬曆間住山無人採石者
眾山漸剝落樵牧上下古樹斬伐山孤甚矣所謂玉
庵師者適遊方過吳見山而憐之自誓扞樵牧拒採
石重興古宗師道場然山已半屬武弁家遣眾來斲
石庵斥之武弁聞而怒知庵是少林來遂以計要庵
將困之也投刺請宴庵亦心知是計孑身赴之酒行
門扃僮僕數十環列左右皆目庵庵從容曰俟小利
武弁意其在籠中無翼飛也庵步於階聳身遂登屋
騰踏而出不與角武弁驚愕追之弗及既而聞於官
拘庵於公庭命膂力者百人嘯聚於外將縛庵而撻
之庵出見稠人如向聳身從人頂踏去莫知所向從
是武弁畏之攜酒請盟讓山焉則靈巖至今能全面
目者庵為之金湯也是後山中習以為嘗遊屐一登
酒腥莫禁自公受具後之俊流知學詩習律參學向
上則靈巖於今重唱佛法者公為之儀的也公豈無
補於山哉公能滿庵初願於庵剃染之恩亦既酬矣
孰謂公忘情於山也乎公作詩有異想古風高曠多
憤慨近體清新婉麗所作甚多公但取以適興寫懷
未嘗欲著名而授梓并稿亦不甚留故公詩多散逸
公之孤風豈不高世耶今猶記之其在花山懷友有
曰念君心搖搖扶笻出門外溪邊春風早梅蕊忽吹
大過臨平見樵者有曰向暮束半擔高低出紅樹野
貌無寒溫世心多向背暮秋詩曰葉聲齊告晚霜樹
半居紅此皆天啟丁丙已前之詩是後諸什入以佛
法大意若不類于詩然在靈巖老僧誠公勿從事詩
酒至是公酒習盡祛獨不能忘情於詩豈詩癖比他
習有難去耶戊寅余住銅井公作秋夜有懷書扇頭
相寄余復兩過龍樹公時念日月逝矣以四十無聞
為畏故其居止莊重略無昔時兒戲態期各努力行
志之所當為余深然之庚辰秋余過禾中開法公從
汰法師闡法華於白下公首眾法師授以法任付僧
伽黎未幾得疾歸吳門就醫遂終於龍樹茶毗慈築
基公雨法師高弟也與公交亦久不忍置公骨乃函
之歸石盂山余不及往視有媿於中公諱道震號戒
<pb n="40"/>
雷俗姓楊少余二歲其歿時正四十焉嗚呼莊生有
言曰用志不分乃凝於神公不樂小就踽踽涼涼苦
二十年之心於詩於書於賢首於天台皆分用其志
逮晚成而一病遂殂其命也夫念登彼砠乃如之人
兮今也則亡。
<other>生緣傳</other>
厥初生民卑高以陳窺之以第一義其生了不可得
乃若順之以緣會則水源木根大家細族各有所本
從是言之世出世法蓋相須哉故即先佛應化不降
虛空必有父母宗族姓氏使人歷歷可稽不至傳為
誕妄況其下者又可漠然不明其所自乎抑余生於
今遑知其他詩云侯誰在矣張仲孝友則吾宗之彰
已于周宣王之世所從來亦遠矣其間支分派別散
之六合視之茫茫又何知焉所聞高祖居海虞之錢
家倉曾祖遷于城祖遂居城中密邇坊橋吾祖所生
惟先君先君生二人余其次也初曾祖生三人伯仲
季季即吾祖也伯祖生三人仲祖生一人伯祖所生
三人者一為伯二三為叔仲祖所生一人者亦為伯
先亡余不及識先亡之伯生二人長伯生二人二叔
始無所生立三叔所生第二人後二叔又生一人三
叔生四人皆兄弟也是則伯叔有三而兄弟共十一
人焉皆居坊橋左右而錢家倉從高祖所分者又自
為一族吾祖為順親公吾父為澄宇公自五世以來
無貴顯亦無敗類為里中清白之家吾母趙氏祖稱
吳山公為邑庠生文望極著從之受經者甚多稱宋
室南渡之後吳山公生三人長曰孟吳仲曰少吳季
曰季吳孟吳公余不及見少吳公即余外祖亦不及
見其亡時吾母及吾舅俱未長皆季吳公教育之吾
母長於吾舅吾母歸先君乃季吳公納采焉故吾母
事季吳公有父道余兄弟見季吳公稱外祖云吾舅
氏一益所其字也亦賴季吳公成立季吳公生一子
入邑庠字君平長余數歲余入其書室見吳山公遺
書一一皆有大宋後裔圖章此吾父母宗族姓氏余
生身之所本也吾先君少時讀書及長事酒以彭澤
劉伶為古友以青山綠水為酒場資生之術素不習
也余兄弟幼時撫育於吾祖飲食坐寢恒在祖邊先
君則早出而暮歸必酣乃其常然而先君冶生最疏
教兒極嚴余兄長六歲先就學余七歲始隨兄入館
晚歸先君必課所讀書觀所寫字或不當意色厲加
責語侵館師以教之不力既而試對或引故事不侔
或聯義不雅即書於簡使館師見以故館師頗畏先
君非若待他蒙學之父也余初從啟蒙之師為同姓
所謂寺前張乃洪所先生姪也教亦甚嚴先君喜之
余兄弟唯畏甫三年又從一師姓沈氏住北郭外沈
矩範稍寬余學遂弛余兄猶樸懋余有童心出館間
與群兒嬉先君見之大加責當其鞭朴時吾祖憐之
雖欲庇護弗能為解余哭有聲吾母從壁後窺亦少
勸沮然卒不能解俟其怒定而已以故余兄弟嚴憚
先君出入端步不同里中兒狎暱戲笑里中稱余兄
弟老成皆先君之教也余長十歲吾祖歿廢學時先
君之年三十有奇矣在衰絰中索逋盈門四壁徒立
無如之何有頃見先君貧能立身忘憂戚絕僥倖一
樽當前撚鬚忘世胸中泰然不若他輩可加抑逼皆
自定久之宗族皆憂先君之貧親友皆重先君之守
見則以言慰先君索逋者乃若相忘而先君灑然總
若弗之知也里中異之先君之於里中絕不較長短
爭尺寸泛愛虛受高者不親卑者不疏嘗獨立不苟
交以故里中皆愛先君計先君之齒不甚長未為鄉
長者然而里中凡宴會必延先君不延先君樽斝無
色宗族凡節臘必速先君先君不在長幼無序故先
君每當綠楊三月楓葉深秋雖杖頭無錢嘗醉於山
館或醉於親友家余兄弟無覓處酩酊乃親友必掖
送而歸亦其嘗也有時閒居無親朋招飲則枕而觀
<pb n="41"/>
群書好閱野史多識異物偶一談之聽者無厭即余
兄弟每亦忘飲食也然先君甚奇平時雖不言佛所
謂如夢幻泡影其視世之炎炎赫赫皆不為意亦不
言富貴浮雲每以東方朔辨劫灰事言於人意者滄
桑易變世局無常先君乃大觀故不屑屑於人間事
耶不然何余自少至長但覺其胸中自有其樂而世
相若不能動者又或居家無宴集心無片事每清晨
由戶出不坐市尾則立橋畔袖手不言熟視往來碌
碌者及暮入戶獨舉一觴陶然自得酒盡斯寢初不
作明日計或當臘月嚴寒則興致有加必簪梅於瓶
燈前顧影秉壺自斟霜落忘睡酒冷再暖復冷又大
呼暖之口齒沉吟不置或笑時事或數古賢或嫚罵
不可意人余兄弟莫測其意無敢先睡亦無敢不侍
嗚呼余何以知先君哉人之言曰張澄宇絕好人只
為一酒家業無成不知先君脫落世故高曠自怡真
情妙境正在一酒人何以知先君哉憶余初發心出
家慮先君弗允乃走遁山寺先書數語於案頭以見
志且以安先君先君見之曰此子胡為有此念遂覓
余呼歸余不敢違居數日復懇先君曰出家高尚事
能底於成毋貽吾羞庶幾余唯唯受教尋擇師使余
出家以此觀先君日在醉鄉教誡凜然又何嘗醉耶
余既出家投興福先君以余依雪柏老人為得所余
銜先君訓莫敢少懈間嘗歸家隆冬無絮先君見之
絕不為念所相識有投他寺剃染者身盡輕暖於其
父母時有餽遺先君薄之余或袖雪柏老人偈語歸
先君誦之喜時取觀焉當室如懸磬略不向余問有
無即余兄處家年已長習資生囊中有錢先君不問
竟取而去余兄見無錢亦不問或時絕米薪先君但
高臥翹足未嘗以不任甘旨責兄處貧安貧素位自
得先君又或有焉故長年屢空父子之間不聞怨言
親族閭里以是賢余父兄嘗口歎不置比鄰或有以
慈孝責難者鄉評曰胡不若張家父子耶此皆先君
生平實狀也先君盛年尚酒時更深路黑方醉酒在
外醉而歸每狂叫擊人舉家靡寧親友伯叔皆不悅
恒勸不聽即吾祖在亦莫能遏逮余出家四年後忽
杜門不出日訓里中童子數人親朋宴集悉不赴芳
艸春風亦不遊向吾母曰吾昔飲酒無節今不如是
取歡而已何必多亦何必醉旦暮聊取數盃與吾母
對啜且曰薄酒蔬飯福也人生能幾何日理舊帙無
聲色於是親族閭里又以是異先君余歸吾母竊謂
余曰父今不為酒亂我無憂矣如是者踰年以疾而
終得壽四十八歲先君生於萬曆四年丙子三月初
七日歿於天啟三年癸亥四月廿六日也余兄撫棺
而慟隨葬於北山近五丈石之祖塋嗚呼余何能述
先君聊記大概用以想見其音容耳吾母之事先君
以先君不治家拮据勞苦長年無逸余兄弟自吾祖
歿後無衣母衣無食母食母嘗中夜織紡余兄弟則
鼾睡憶余十一二時過外祖季吳公家外祖母黃氏
撫余曰兒兒汝父好酒家業拋廢若無汝母汝兄弟
不知飄流何處矣言訖潸然泣下余亦泣是知母氏
劬勞有不忍言者然其時人皆知先君無家不知先
君有教余童子又何知哉自今思之先父母之德實
同昊天殆非偶然之作合也蓋先君不知貧母氏善
居貧家中有無比鄰初不聞時為余兄弟澣濯敝衣
如新里中見余兄弟咸知吾母之勤而尊吾母之賢
及余出家余兄在母側負薪汲水余兄年十六乃廢
書初亦習資生不獲後得館會見雪柏老人老人以
出世法勗之遂不婚母嘗望余兄弟成立重創家業
隆張氏所以勤勞靡替心嘗忽忽不樂一日余自山
中歸省母忽向余商製道服定志以修持為日課余
莫知其然時年已五十餘矣初禮佛茹齋遂不務鍼
指既而習經母初不識字余兄略指之俱能記憶初
習往生一咒既而大悲楞嚴與夫十小咒皆能之初
<pb n="42"/>
習金剛一經既而彌陀觀音藥師皆能之既而能學
法華曾謂余曰法華唯火宅喻難字多兩個然我皆
記得矣初勤家時有鄰嫗相過嘗喜自禮佛後談及
世事輒不樂嫗去即曰說許多閒話妨我許多佛見
有持缽者必將米投缽中見有乞者減食與之旦夕
心嘗歡喜面亦嘗帶喜色非若舊時之鬱鬱矣余固
莫知其然但私心竊喜之時已出興福行腳在外歲
或一歸母從頂至足細觀余服余知母意憐余乃製
一新衣及帽履寄道侶家歸里則易以見母惟其疾
之憂聖言蓋不謬也他日又歸或持錢百文或買果
少許以遺母母取果供佛供佛已余或他往偶有緇
侶訪余隨食之自不食有問之答曰此吾師父所遺
者我食之恐難消故以供僧也錢則貯瓶中仍買香
供佛不取他用余時參天童一出定千里暫歸隨欲
出余恐母不忍當其開懷歡喜時緩言之以觀母心
母曰人多言汝在外能學佛法是好事當去莫繫念
我家中有汝兄在無事余乃低徊而別余心知母或
有所不忍然絕無眷戀不捨之俗情則余參學又母
成余之志也吾母詎不為賢耶昔慈明禪師初未行
腳其母有賢行使之游方慈明後將銀盤為母壽母
擲於地曰汝以我為地獄滓耶慈明從是奮策為一
代法王嗚呼慈明有母如是方之吾母亦何今古耶
第余有媿于古人無以答母耳母如是精修十五年
餘皆余兄承事余在外不能奉甘旨余兄雖在館時
歸省視問母安否至於歲時祭享祖塋灑掃禮皆不
廢宗族或以無後言勸兄娶兄曰母年高矣而清心
事佛設有婦賢良能承順母志不茹葷酒主其食饌
母得安坐於堂固所願也其或少有不順母頤不解
我在館將如何況聞貧家之婦有愉色者少以是終
母世卒不娶余行腳在外不計春秋者以余兄善事
吾母故也甲戌秋母氏六旬初度緇友相與走祝為
立壽木庚辰閏正月余歸命匠氏斲成之飾以丹漆
吾母見之曰吾知汝此度冒寒歸來為此也然吾有
此老骨臨時收拾不至愴忙取辦百念安矣汝今出
去亦可安心幹辦汝事無以我為懷余聞之飲泣母
當垂老之年策余如是豈常情可擬耶是歲中夏余
辭母上銅井山秋過盛澤冬入禾中開法古南母尚
無恙次年辛巳母淹淹有疾春夏禾中大荒余羈院
事遣僧問訊僧以他事不即過虞亦不還院母疾有
加余弗知也中秋八月忽得余兄書乃知母疾篤隨
覓舟歸里見母呻吟床簣已不飲食余悔無及余未
至時母每問兄曾寄信與弟否兄曰寄去矣想不日
至乃不見余歸遂自淨髮圓頂且曰轉報誓為僧隨
謂兄曰弟今不比前何能即歸不歸亦可譬如人家
做官在任上隔卻千百里豈能歸耶母臨生死之際
猶賢明達事如此及余歸兄就耳曰弟歸矣母乃點
首索飲余擣藕湯進之飲少分向余曰身痛余曰若
念佛可止母復點首移時暝目而逝時年六十有六
歲先慈生於萬曆三年乙亥八月初二日歿於崇禎
十四年辛巳八月廿二日申刻母先時遺命井然余
與兄無敢或違遂加道服入木奠靈於几晨夕哀痛
兄就几傍出兩磁瓶泣示余曰母所持經咒在茲余
觀之蓋香也每一香上皆有經咒或百卷或千遍蓋
先慈平日誦持訖命余兄所記而不知積有如是香
也以此知先慈事佛之勤誦法之廣矣癸未春世運
將革邑中大家有柩例皆吉服送於山原慮不測也
余兄效之思欲舉柩夢先慈曰母待弟來余時方在
天童奉先老人全身入塔未能歸里後邑中果無事
秋七月朔余兄復謀舉柩仍恐余事阻又夢先慈曰
母忙弟必來因又待余一夕復夢先慈告曰弟來矣
且見其顏有喜色次日余果至因同卜吉從母志集
緇侶陳法儀引柩至北山祖塋合葬先君之兆時八
月望後一日也嗚呼古有言樹欲靜而風不寧子欲
<pb n="43"/>
養而親不在孰非人子何恨如之此世之同情也維
摩詰經又云生死可畏菩薩當何所依所幸我先慈
晚年一捐塵勞遂明佛行莊嚴後有少慰長思先君
雖未嘗佞佛然其生平已輕世相出塵階漸或在於
斯醉鄉沉湎特其寓乎余惟六尺在天地恩斯勤斯
教之誨之豈無所從來者耶是立先父母傳見一期
緣會始終團圞非偶然也要皆得佛法分影響世間
以行慈攝余雖辭塵割愛夙興夜寐能無忝於所生
歟。
<other>曹雲海傳</other>
人有順其親而妻孥則之皆順有之乎曰有之人莫
不愛其子乃不忍人之子愈於己之子有之乎曰或
有之第罕見耳曹君字雲海海虞人也經營為業少
時未甚讀書順其親天性然也家庭之間親有不悅
即跪而俯親色未解則呼妻孥齊跪向親膝至親色
喜然後起一日從城上行見初生兒在荊棘中莫知
誰棄亟持歸喻其室曰汝須分乳此兒若生汝子勿
憂死室如喻乳之棘中兒幸得生其子果亦不死愕
叟曰奇哉世之人立於世讀萬卷書欲作奇男子然
考其素能順父母憫他子等自子者絕少若曹君者
亦何必讀書亦何必多奇節多異行秪此兩事可稱
仁人孝子無愧於兩間矣蓋其初見棘中兒取以歸
者發乎惻隱也惻隱仁也未有仁人而不順其親者
至自順其親致妻孥咸順先活他子後乳己子此又
仁人君子所難能斯人也後宜昌乎君復有同母弟
垂髫貞不字屏絕世好求出塵法刻勵自苦有年果
有所獲又女身而明佛智者向余語其實余信其言
不辭筆其事以風世且言其兄亦慕出塵法將摳衣
天童訊余以疾不果行歿年五十六繪此影時方三
十八也贊曰。
人有秉彝懿德是好聖賢之域君子所造市廛紛紛
良知則耀惜赤子不失而玄言未問苟天假之年其
必進於佛祖之道也耶。
<other>塔銘</other>
<other>達澄禪師道行塔銘</other>
達澄禪師不測入也先老人住金粟時師從明州來
參值余海鹽舟次遂偕入山相見時老人即以臨濟
種艸因之從是與余友善既而為堂司綱維眾務老
人陞堂凡有扣擊橫機無讓時龍象頗眾靡不憚其
鋒與余最稱契然尋嘗披對辭氣矜嚴蓋性然也老
人主育王衲子以千計命師職西堂分座應機迅捷
宿學咸服然氣甚勝雖深服膺老人一語不合徑去
入九峰山老人登太白重闢祖庭師廬四明山中自
題曰師子林語謂眼空佛祖口蓋乾坤誠肖之也鋤
荒種芋優游泉石間亦來山手執果蓏一訊老人信
宿即行儕輩挽之莫得老人示寂後姚中丞益城公
為金湯請開法永明闔宅皈依次遷普濟倔強衲子
其初在老人會中者無不景從未幾忽棄去莫測其
意或祈寒履冰或深夜陟巘或俗其頂或民其衣嘗
獨語咄咄不休或對相識談鬼幻事聞者疑駭遇徒
眾環拜視如路人輒麾去曰我不識汝或反拜之庚
辛之交林野和尚住天童迎之入山館於丈室後山
眾禮訊加恭坐少頃所有床座一時擊碎擲階下眾
愕不知所謂更為陳設師即掩戶不語二時粥飯從
牖入徒眾每隔戶稱名禮拜師曰去我無徒侶竟不
內尋獨邁不知所之其徒遍覓經二載不得余曰汝
師蓋不測人也汝將焉求之但留一塔于舊所住處
瘞其法錄道具如奉全身識汝思慕可矣其徒曰諾
師諱受昭生緣通州長余一歲不談姓氏聞其出俗
時一行腳僧攜至海上時東曙法師方開講席行腳
僧曰子宜止此吾行矣遂去師因是窺經義台之學
人素忌他宗師閱台衡又閱賢首即難其學旋難其
師皆窘于對師初隨法師講法太白執役爨下服貌
<pb n="44"/>
窶陋主事每易之一夕夢伽藍神曰某者此山祖師
再來何易之主事覺與結友數津濟之師怪問主事
笑不言尋語于人眾始知也居恒矩範自律晨晡必
跏趺中宵危坐食不重味住山即甚約朔望必潔伊
蒲薦佛祖所有檀施不妄費其住普濟因少資欲所
莊嚴示俗弟子曰好持去吾將以新頹殿偶俗弟子
歿遂與羽化乃蹙額曰僧伽藍物俗人不知失去地
獄我累之矣或曰師因是得狂疾行止無度又曰因
求通余謂師得大受用法逆行順行無入而不自得
生平阿佛罵祖莫肯樂小乘所為況其他耶不見其
法而外議其跡吁亦倒之甚矣師初不習章句後說
法文旨明密偈語多峭絕曾過一書院值諸儒講學
師即拈中庸首句問曰天命之謂性此性在人平等
不曰等有生即具不曰具何以云受之於天曰先聖
賢皆如此說師曰既平等先聖賢知之公等亦宜自
知之不合因先聖賢說也曰先聖賢無物欲今人有
物欲師曰公等初生時尚不解名自己父母此時無
甚物欲何亦不知眾皆面赤師大笑拂袖而出其於
契經世典設疑問難概如此乃若與同道機鋒相觸
拳𡎺腳應不顧危亡如雷雨驟至有以利害言者斥
曰衲僧擔荷個事若此顧忌何能了生死方其用處
蓋古定上座之流惜時輩鮮知之顧師亦安取知於
世也余念與師交最久深知其所存而泯岩空公大
師皆同參密契亦念師生平孤峻超卓法中傑出逮
乎末後混俗藏鋒密施作用輕名位絕徒侶佯狂忍
垢至於獨邁尤為希有是不可以無述屢囑其徒曰
汝欲表師道行非天童牧和尚則不真余實知師其
何敢辭空公非特知師亦知余者因次余所見聞之
實授其徒使質於公銘曰。
 達人邂逅兮初於海濱  達人高蹈兮杳隔秋春 
 逆行順行兮拋撒家珍  南北東西兮其誰與倫 
 全機大用兮重想風神  生死同條兮末句何新 
 四明山深兮千古嶙峋  片石磨礱兮以昭後人 
<other>弔祭</other>
<other>弔蘇州寶光寺筠亭石林隱蓮三長老文（寺係漢鬱林太）</other>
（守陸績捨宅績為守時極廉歸之日唯一石與俱鄉人稱為應石石在寺鬱林堂堂蓋祀公像者　國初有楚蘭馨公住持于斯曾被召
對以老終焉是後寺漸圮筠謀葺而二師相繼新之皆吳郡人。
惟吳寶光古勝道場耆德代作為世舟航某生也晚
於二尊宿一僅識顏面一但聞令名然知無間然之
志咸欲扶法苑之棟梁乃於身而未舉待繼述於後
芳惟隱蓮師來生其家剃除鬚髮爰披袈裟眷先人
之遺志撫廉石而興嗟與同心兮殫力學童于兮聚
沙乞長者兮布地忘寒暑兮交加庶心乃格樂成厥
臧傑樓雄殿翬飛翼張庭楹殖殖丹碧煌煌俾懷橘
之檀靈在天兮復悅字筠之祖願于今兮得償若斯
人之幹蠱合享臘於無疆何火薪之相禪並舟壑之
難藏遽攜隻履而長蹈遠從兩宿兮雲翔時維夏月
山陰蒼蒼三翕欲舉長路茫茫聞見弗懌嗣續涕滂
如慕如疑神留空岡吁靈兮何忍遞棄兮故鄉世相
兮嘗住哲人兮胡亡抑哲人兮大觀悟常體於無常
順世波兮游戲示生死兮無方願鬱林兮是顧庶瞻
蘭德兮永香。
<other>告靈溪師文</other>
嗚呼靈師靈其在龕靈其在龕聽余所陳聞師少時
鑷髮依僧負志自立卓為緇英乃參老宿南行百城
云于曹溪坐中有惺如貧獲寶其樂欣欣從是南還
探律窮經舌遂解說筆始有文歷二十年金鏡錄成
援世之溺持己之衡中非棒喝語勢硜硜余閱是書
矍然起驚見師所見茫乎未清惜師所學博而不純
痛師無根造謗法門正如獅蟲自食獅身斷佛慧命
引眾迷坑其罪其福孰重孰輕於是當仁辯詰縱橫
實言為師肝膽相傾何師之昧作是非評不觀于射
君子無爭胡論佛法而有我人師錯仇余余辜何申
<pb n="45"/>
報之及師余慮實殷尚圖久久轉師固情何期未幾
俄有訃聞中心滋戚寤寐靡寧歸山登叩寂然戶庭
白雲在几清泉在瓶恐師前論究也未明疏衷再瀆
罄竭余誠師其格思疾自反心自心若反是法等乖
山青水綠鵲噪鴉鳴寒來暑往女織男耕唾罵戲笑
坐臥經行何彼何此誰疏誰親塵說剎說自古至今
師其格思祈善保任寂場安坐轉正法輪。
<other>祭考澄宇公文</other>
嗚呼吾父逝世彈指不覺已逾十載靈其在天為復
何邁捐我二男踽踽涼涼靡瞻靡賴一為立俗一為
入緇誰復訓誡永懷父德生我撫我實同昊天胡為
頂戴男聞佛言人各有靈細而無倪大而無外有生
即具炳煥靈明不從人貸去來坐立談笑詠歌靡不
由斯迥無遮蓋如金剛王體性堅凝生本固存死亦
無壞故知父靈雖曰陟天實無不在云何使男側耳
諦聽不聞謦欬云何使男瞠目諦觀莫睹色彩嗚呼
哀哉又聞佛言人之靈也與佛平等無偏無背惟人
昧之轆轤四生改形易態惟人悟之立地成佛高出
三界縱歷世間游戲而已死生無礙因思吾父疇昔
生時有見於此故治生居業不計成敗一廛容膝貧
而能樂人所不逮一杯寓意青山白雲人所不解優
哉游哉聊以卒歲抑何風概彼不知者宛如蜣蜋逐
逐世故反以父為怪曷知大人浮雲視世雖轗軻苦
辛而胸中常泰嗚呼哀哉惟我二男幼於膝下出入
嬉戲惟恃憐愛長而無知未能竭力薪水少代矧知
吾父任性樂天終身困窮不易其介今也痛思風木
徒悲蓼莪增愾欲報父德進退迴遑不知所屆設遵
世禮無益死生報亦未能籌之有再是於清秋八月
之朔拂拭精廬灑掃庭內向十方佛宣啟法門名曰
懺悔節以鼓鐘和以梵唄緇侶蹌蹌行道禮拜同願
吾父承佛神力在天之靈赫降法會如佛所言罪滅
心亡徹悟己靈得不動一塵而高出三界庶幾二男
得致孝思於心為快今於父前長跽陳詞涕隕無奈
吾父生平樂此旨酒男故陳之侑以藻菜願父視男
屬毛離裏為骨肉緣莞爾笑受是為大賚勿以男之
不肖弗垂眄睞嗚呼哀哉伏惟尚饗。
又祭考文
嗚呼痛哉我父謝世屈指廿載逝暑如斯抑何速也
墓木拱矣風其寧歟霜露零矣蒸嘗時歟藐然之孤
其何恃歟辛巳之秋增哀戚也母氏劬勞復奄化也
掩卷蓼莪不可讀也父兮母兮畜我不卒瓶罄罍恥
徒悲傷也今者八月卜葬祖塋合之兆也長夜漫漫
同窀穸也九原棲神神斯安也翩翩魂氣無不之也
自古自今恒不磨也屬毛離裏承休蔭也陵谷滄桑
願無移也大德沙門營法事也調御丈夫被神力也
我父之靈爰其在也撫我恤我伏惟鑒也嗚呼哀哉。
<other>祭母文</other>
嗚呼痛哉我母示終歲二週也靈柩在堂未歸土也
惟我二男心忍安乎為緇為素恒悽愴也同哀擇吉
無諸礙也北山祖塋太陽向也欲扶靈柩歸此塋也
從穆安葬合父兆也先期梵侶用修法事遵遺志也
願母如在聽男告也懺悔禮拜淨夙障也躬誦華嚴
明法界也極談妙法彰佛性也上資我母生於佛前
得授記莂解脫塵勞早成佛也舍家登舟為度苦也
舍舟登陸超彼岸也旛影翩翩為前引也大德沙門
來光送也歸于祖塋咸欣悅也一門宗親永相聚也
寒月凄風不孤冷也松柏蒼蒼冬不凋也闃寂閒靜
非塵凡也水鳥樹林念佛法也丹楹刻桷無此勝也
天高地厚同悠久也而今而後可以安也生前劬勞
不忍述也男之思慕悲無窮也嗚呼哀哉。
<other>祭祖文</other>
嗚呼惟木有本惟水有源有生茫茫人孰無本縱浪
大化人孰無歸念我顯妣某氏孺人於辛巳秋以疾
<pb n="46"/>
終於正寢今者卜於斯辰合葬顯考某府君宅兆之
右以安神魂禮也惟我曾祖考洎在塋之靈儼然如
在上慈下悌百世同居左昭右穆一門相慶願孝友
之脈源遠而流長宴寢之區竹苞而松茂綿綿瓜瓞
佑啟後人惟祖有靈來歆來格。
<other>祭兄伯澄公文</other>
嗚呼惟靈之生弟有其兄千里百里不隔至情惟靈
之逝兄何舍弟上尋下覓秪見天地弟出遠遊屈指
多秋西風歸里相見油油老態蒼顏步履斯艱以弟
之故出山入山臨澗觀魚挑燈檢書言笑晏晏臥起
月餘兄忽得病弟舟尚近天胡余阻不得候省兄病
在館無家坦坦左右者誰相其寒暖兄心出塵以法
為親絕無罣礙超彼常人兄柩何之碧山之陲先人
之隴歸此曰宜兄柩北瘞弟舟南回靈其有知翩然
來思清明之候禁煙之辰擷蔬烹茗告此芳春芳春
如昔花紅滿陌轉眼遂空我兄試覿哀哉。
<other>葬兄祭文</other>
嗚呼哀哉夫人之生也靡有逃于五倫處兄弟而怡
怡也竊嘗聞於聖人惟我兄之天性也誠篤著于里
鄰雖弟之圓頂方袍也形有乖而愛無泯當二親之
在堂也家業墜而年尊兄能竭力甘旨也愉色承順
于昏晨俾弟遊方之外也不復任以水薪弟得安然
行腳也實累兄之艱辛微兄之歲寒不凋也弟亦何
顏以立身兄之終身慕其親也言孝可以稱純此兄
生平之至行痛臨風而泣陳嗚呼哀哉若兄之無家
也非無家也其志在乎出塵兄之無後也非無後也
畏好逑之沉淪兄之無弟也匪無弟也猶萍梗之泛
泛殆將問諸水濱嗚呼哀哉兄今在荒草間也暮已
久矣望蒼蒼之松柏也邈無人矣雪霜狐狸之不仁
蓋難言矣宜歸此深土肉骨安矣在父母側心知慰
矣泉臺杳杳為長別矣苟魂氣之無不之適彼樂土
超惡世矣山有榛隰有苓云誰之思西方美人靈其
有知勿替初因嗚呼哀哉。
<other>告祖文</other>
嗚呼粵稽古初兩儀既判始有生人歷世漸遠宗支
蕃變姓氏雜陳遠者罔聞近者可悉依以為親而于
其間養生送死民志甚淳爰溯張氏上世茫茫莫譜
誰始獨我曾祖及我祖父乃葬于此惟某曰孫以出
家故遙去桑梓而兄某者歲時伏臘以承祭祀今忽
考終欲承乎先悲無其後客冬在途蹔掩兄棺涕泣
珠走今當臘月欲安兄土相此巖岫毋擇新壤曰依
先隴慎終歸厚水源木本懿德天倫宜無別就父子
祖孫歸藏不遠團圞相覯是乎蘋蘩告我先宗昭左
穆右靈其格思尊尊親親臨此木豆某雖遠遊念茲
在茲實忝厥胄墓門蒼蒼有柏有松山靈所守夜臺
如春真人不死萬古如晝永言孝思山高水長鍾靈
產秀願我宗祖后土安身丘原同壽。

嬾齋別集卷三（終）

<sarticle><article>牧雲和尚嬾齋別集卷之四</article></sarticle>
東吳　毛晉子晉　編閱
鄂州　記室智時　較訂
文（丁）
<other>書啟（上）</other>
<other>復梅里王言遠孝廉</other>
客歲養痾古南知門下城塹法門游泳禪海私心竊
仰而庵中主人篤行有目擊焉茲台翰遠頒古南緣
起與夫蓮師道行益知其詳門下護法深心藹然于
紙墨問矣然欲使菴之學者咸一其宗斯任恐非駑
鈍所堪雖然某嘗聞之法無定相遇緣即宗相與有
成門下之願既殷招飲過谿亦豈可蹉過匡廬盛事
耶。
<pb n="47"/>
<other>答嘉善周君謨孝廉</other>
客冬梅居晤對數日娓娓言笑宛爾未忘第空山無
事飽飯閒眠不覺日月之如駛也端陽後古南蓮師
持眾檀護書來得接嘉翰如珠走盤不惟明揭脩途
且亦深抽禪髓賣弄家風有如是也揄揚參歷何敢
當焉讀之念之不令人頓欲舍離索而近同調耶秋
以為期謹如尊命。
<other>答眾社長</other>
山野非有龍山大梅之尚但病嬾習以性成秪宜孤
峰獨宿無所事事而已承命飛錫古南為第一代開
山知識其可然乎第以時節宜幡然而起則又何敢
辭下釣于長波煙水問遠煩馳貺肅此布復。
<other>答許白生文學</other>
古人謂心淨土淨梅谿土鎮豈知非竺國玉池乎在
道眼炤之則一莖草上現瓊樓玉殿矣承命遙乘木
杯早飛錫杖謹緘嘉意以起怠情。
<other>答周貞可文學</other>
來教謂佛法隆行之日僅濫必衰之慮此非高識遠
見則無是慮也然紫奪朱莠亂苗其來久矣貴在具
眼者別之耳未可以紫之繁而興歎于朱也何爾以
朱自朱紫自紫不能混故以紫而欲奪朱朱不能奪
兼失紫之本分此輩名為可憐憫者又謂三傳四傳
多多益善者斯亦利害關頭維摩云有法門名無盡
燈一燈然于百千燈冥者皆明明終不盡是則一而
度百百而度萬乃至度盡法界者實佛祖之本懷在
圖熱鬧者為之所謂醍醐上味為世所珍遇斯等人
翻成毒藥然而區區病廢曷能振古型今扶衰滌濫
哉期自寡過而未能也承譽何可克當希炤之。
<other>寄太倉孫念莪封翁</other>
念與門下別三年于茲矣靈水禪人至禾述在閩時
公庭閒暇每以病廢為念欲置之水山清絕之間使
甌寧人物各各知有病廢何以克當銘感銘感蓋病
廢之于婁江也往返非一度其于有道居士為法喜
之聚屈指不數人舊歲仰疇長往病緣糾纏不能一
看念渠平日操行精堅向道彌篤有不能忘懷茲辱
門下于同塵導物之際竟不以孤蹤為棄非從靈山
一會來又安能如是親且切乎靈水過雲間謹脩片
楮附瀆台座亦見林下人不忘護法之念如此也。
<other>寄李曉令于白門</other>
嘉禾四境秋成歉甚院中荒涼更殊于昔承言遠恒
垂護念山野則蒙頭丈室打盹度日不異在深山窮
谷煨折腳鐺耳遐念門下隔在千里未獲頓接清言
時復耿耿不識彼都人士為法喜之遊者有幾而得
與門下研幾此道者復幾臘月想定南歸晤期屈指
可待。
<other>示岫雲西堂</other>
佛法如大海轉入轉深此古人從千煆萬煉後切證
之語不然一蠡豈非水耶抑有量矣唯其有負重致
遠之志則不以淺近為滿足操履雖在己躬陶鑄非
久遠處叢林盡師家底蘊又豈能若是耶且古今唯
立言最難當自體究念法門之重。
<other>與中輝上座</other>
源流頌與沒交涉話曾細目之大約上座機致雖活
但未得確實耳然頌與機語不可勉為要在腳跟實
涵養熟宗眼廓則如風吹水自然成紋多說少說無
剩義也或別有大方將印子印過則非我所知。
<other>寄山陰祁驥超</other>
歲暮過高齋聆大論于法務存厚道誠衛法之心也
第先佛後佛出興于世者無他開鑿人天正眼而已
今法門嘈嘈雜雜抱遠慮者惡可不閑先聖之道歟
此山中老人闢判之不得已也蓋既有法門之責安
坐不援恐亦非法門之用心稿呈老人幸取一觀。
<other>與周西玄</other>
<pb n="48"/>
去冬省山中老人于祁園途中受極寒入春體中不
佳日與藥爐相對然山野初聞老人出山恐復作前
年故事不知時荒世異非復昔時斯意有難言者幸
一到祁園即見門下寄老人并祁驥老兩札事勢詳
明語意諄切老人目之有動於中欣然返策今雖上
通玄峰頂而不復渡江者未必非欽高論故老人以
此得優游巖壑諸及門者得皆去其重慮而安坐于
山頭水際耳荒鎮民情較舊歲倍加淒楚但安靜過
之以故時時擊竹觀桃春意不減眉睫齋中風味未
悉若何閱萬兄錄弁語如見冠裳大雅之容足消近
時莽鹵果敢之氣然鄙刻亦望毛錐子一放光也。
又
前繭足奔天台途路誠苦矣乃適值龕回天童辛苦
有加且天童事最難調停於義又不能恝然出山所
以隨方就圓以盡弟子之分若曰得應時妙用則非
區區所知也日者告假歸禾院眾又時商過冬事弗
克躬晤未審北行定何日耶惟門下久踐斯道其出
其處不忘護念法門乃拙者之深望序文深長思矣
隱憂惻然豈如坐村夫于韻士之前真若加章甫于
斷髮之上佩感何如第拙者之意欲秪明其在我者
其他聽之承命損益緘此馳報。
<other>與唐琪園</other>
初秋聞老人之訃心神霿亂如孩提失怙悵然無依
泣奔通玄峰頂正慮建塔無地適天童南源諸師來
請龕乃知冥數已定于太白峰與應密諸祖共垂休
光照後世矣于是即扶龕而行七日遂達甬東眾心
又謂入土為安卜于寺之左右皆無善者偶有南山
片地常住向以無心得之形家僉曰吉壤眾心愉悅
遂擇日斬草至于入塔之期則在明春矣緣念門下
與老人昔曾鍼芥至期惠臨使海濱士庶見居士輩
遠為垂炤魔崇不作近護加敬此亦同事一攝門下
必以為然耳。
<other>寄石幢禪師</other>
弟登通玄聞兄下山未幾扶龕歸天童諸事紛紛接
與南兄翰知駐錫江上與黃介老為法喜遊慰慰聞
介老欲與老人作行狀乃山中所望也到天台時聞
王大舍居士曾一作過弟未之見但聞其間多有不
公之說夫遠法者以彌勒授記尚屬夢言何于記莂
之中又爭正傳傍傳乎或果有超師之見亦必人自
仰之則可歲聿云暮晤期諒必在入塔時不盡覶縷。
<other>與黃介子</other>
自武陵一別三易星霜遐想道範不啻真人天際也
邇來叢席轟轟而典型則有在先和尚忽從鬧裏抽
身不肖等淚出痛腸矣因憶生平行履非親炙大士
不能紀非大手筆無能彰也幢師在彼蒙許揄揚不
肖輩稽首下風矣恨羈以院事未能踵門容日躬懺
不盡欲言。
又
日者山中種種勞心喜共完得先師末後事不識自
武陵放舟于道途自在否某于是日與同人石幢二
師契闊談笑不忍遽別隨呼小舟直至天竺過靈隱
坐冷泉亭登石筍峰小雨暮來諸峰一抹有菴主負
薪下山某乃不打破鍋掘大筍炊白飯聚頭飽餐把
火出林復遊靈隱照看冷泉一如墨色三人狂叫移
時就路敲下天竺門寄宿三生石下緣主人先約故
秉燭而待也次早飯畢復登韜光誦白侍郎詩徒步
踊躍同師足嬾獨坐冷泉亭憎幢師下山遲某乃微
辭解之即起身尋舊路于金沙灘落船渡至昭慶皆
空腹矣恍若有得斯須復值道信招坐大舫窮湖南
之勝天色晴麗伊蒲充几湖心縱目上下蔚藍然快
志不如昨也共歸金剛菴夜話興盡倦來各就榻臥
侵晨彼二師者即進隆慶某孑然扁舟歸院念勝遊
之偶然良友之難聚況親嘗法乳思再侍巾瓶何能
<pb n="49"/>
復得聞之當亦悵然也。
<other>復夾山林皋和尚</other>
不肖夙生慶幸始獲剃染隨遇明師知無上法丙寅
歲得與金粟法會者莫非先洞和尚指南之力也其
時實以駑鈍自居未敢攀仰音徽致闕殷勤于左右
遺恨至今復緣病廢深切二老人法乳無能少副其
囑益加慚赧豈曰二拄杖扶于一人耶法兄見存不
以疏陋遐棄千里同風誠君子之所尚矣誠範一書
多識前言往行足砭蛙見羊質扇頭二偈穆如清風
手足之誼使人怡怡然不能忘也。
<other>與元白大師</other>
遠來江上無以獻誠反叨法供厚惠赧顏而歸矣風
清月明不獲再上法堂遐思如何。
<other>復黃介老</other>
澄江滔滔君山聳峙乘興造謁不辭唱綿州巴歌正
以同條功甫能讀上大人故也好音在耳毛孔猶香
接先洞聞和尚語錄序發所未發陳年秘藏開篇了
然古有擇乳之說信矣我願既滿眾望其有不足者
乎遙謝不一。
<other>答吳伯明</other>
隆祖塔非得門下護惜輪奐惡能一新乎秋風瞻禮
復得叮嚀之力几筵有序感念良深臨風敬謝不一。
<other>與周貞可</other>
從上古人為此一大事皆以真實心未透生死但有
咨參生死既透始有擔荷分又時中恒生慚愧念此
一大事乃佛祖捨身歷劫積誠所致今我亦得與聞
良非易得者如此作念真如人過獨木橋或恐失腳
不得不把緊不得不真實生死之疑未泮不得不著
忙蓋此事非人前支撐一兩轉語以為禪及至孤燈
獨炤則又無禪明知所得在光影邊殊不濟事不肯
放下死死窮究秪圖口頭此何益哉又參禪人雖不
提起戒行邊事古人亦無不收斂者若一味種種恣
意以為無礙則無礙者乃無忌耳此等行履不惟在
俗即在緇流不善體究總流入莽莽蕩蕩撥因果以
為游戲乃波旬屬非佛兒孫也時中慎之念之始不
孤一番道聚若以我言為逆耳則足下之禪不妨說
去弄去第恐叫苦有日然此瑣瑣豈可為足下道所
謂若藥不暝眩厥疾不瘳耳倘珍重己靈幸莫謂我
饒舌。
又
僧回得書首尾一覽足見於法不苟於心無欺維持
世界超越生死全賴此一點直心但所言乾淨一著
談何容易胸中一絲毫滯礙未為乾淨耳四維當時
欲付囑者正見四維之不濟處無驗人眼總被足下
筆便口利所惑其後足下自顧未大了當此絕好消
息如自瞞自欺便非端人正士佛祖亦救不得也不
料被山野覷破定盤星肯欺人乎八月間復得脫落
未為到家所謂但有箇窮究念頭那得放下既曰放
下又安有窮究哉疑難兩行不悖殊不知若真窮究
正忌足下如是分析又云宗門不過要人明心見性
心性既明則此身有生死此性無生死山野道足下
如此說話正未明心見性在病根正在此也又云所
見如此明知未了當卻又無疑此亦足下向蘊此見
以為了手無人點破故無疑也今山野既為決破非
到家消息安得無疑然到此為足下說玄也不得說
妙也不得說超佛越祖也不得惟在自己肯信人指
點著著實實參去直待大死一番始可來山野處求
倒斷斷斷不相負古云參須實參悟須實悟閻羅大
王不怕多語。
<other>寄天童木陳和尚</other>
世運弊矣林下人當如何春間亦聞山中有小警然
兄與雪竇道場祖運攸關自宜卓然屹立不受境風
所搖弟之棲真僻陋荒野破殿漂搖世尊與金色頭
<pb n="50"/>
陀坐立露地未嘗破顏微笑冷地自看人境俱無足
取去住自當綽綽然者而一年來刺頭荊棘中傷手
犯足豈不自討苦喫想兄揣摩亦必為弟深惜也。
<other>寄通玄林野和尚</other>
春殘上大陽即欲從龍宮直詣寶所其奈足力不勝
中途懈退邇者兵荒交變所在叢席無不騷然想通
玄峰頂不是人間晏然自得也。
<other>答慈谿白龍寺冰懷法孫</other>
海村避亂山性慵放人事一切闊略承命上首遠來
兼惠嘉貺不遺病拙以法為親來意誠篤不能卻也
梵公生緣同里入法同宗今得傳播其生平言句亦
幸事也。
<other>與雪＆CB21208;監院</other>
春間兩得字皆臘月自溫州寄來者山川不千里所
來何其不易耶思欲轉寄一札無便可通徒寤寐轉
側而已入夏思愈甚且棲真道侶無不翹首南望皆
云可來矣胡不歸耶今我有事蹔出公若來即當安
舊寮攝院事世界雖不寧幸苦守以待庶不孤眾信
一番之耑誠道場不至泯沒此公當知我心。
<other>與完白維那</other>
尊勝寄跡隨時安分可也來書讀去極見真切既今
人不足法當便以古為法古人發一言行一事殊不
造次直須明眼首肯不樂無智稱尊所以至今不廢
師道我病久矣無能為也念在久相從實語相為惟
勿作逆耳將來未必無補。
<other>與屠闇伯居士</other>
獻歲捧札後寺冗日生兼之兵荒相仍鄉村無有寧
處遙望剡齋惟有馳想遵甫已就一館第海濱知音
甚稀若在所褻某每以隨宜說法勉之禁煙已過來
尋夙盟小偈有懷寄上倘公庭得暇或不妨共乘肩
輿一果幽期耳。
<other>與倪伯屏司李</other>
自牧持棲真一會語煩作序村野之夫欲求冠章甫
居士肯如其願乎時節擾擾久思棄破院外而村老
內而諸衲皆不欲然麋鹿之性又不可羈難兩全矣
今幸有工三老煉者肯隨麋鹿之性自去來彼則守
以待時原其意則曰如此或道場有可興之機我師
無束縛之累某善其言第寺在昔有產後盡歸諸俗
姓僧散去俗姓糧役盡推入寺後住僧苦之嗚于縣
縣尊胡公著冊書清理冊書受賄支吾胡公杖之死
知左右近寺俗姓之產皆寺之產也因照田加派于
是國課有徵寺僧脫苦今胡公審語炳然里中有一
二不法者玩之仍指寺有糧役致公差數數來炒鬧
官府經此索供應欲守者甚難若僧難于守晉唐來
千年道場從此湮廢香火永斷矣門下或念之敢乞
鼎言一致今縣尊給一告示庶里中兒不生事官府
過知寺無役乃必矜諒此實弘護之大者意欲躬白
以趁便船過姚江故不及特命寺僧將舊冊審語呈
覽容後晉謁惟冀諒原外有冊葉不敢即請俟齋中
宴坐之暇乞筆硯作新殿之肇。
<other>與朱近脩孝廉</other>
八月得屠范二公書知道從憩棲真其時恍惚不敢
漫作書相寄二公書中三致意焉想見之矣嗣後世
變日出然道從意之所之我不得而知也茲接東乃
知復徘徊于他山矍然為道從危之為道從計莫若
遵時養晦決于超世可也有土有君用世可也此明
哲保身有望于道從不然紅爐燄上白刃鋒頭何自
苦如是耶或時節因緣有俟于病衲而奇荒疊變茲
冬未能即渡江第道從能決志薰沐三寶前一念緣
想即與病衲有神交之道矣來翰懇惻盡言無隱惟
炤之。
<other>與黃介子居士</other>
自癸未一造丈室贏疾頻年未遑再步君山一放情
<pb n="51"/>
志天風海濤能不哂埳井中坐耶客歲孟夏入天童
二瞻禮先師墓木皆已拱矣同門晤對眼前無幾倍
增悽切及登雪竇江之北烽煙已滿而錢塘不能渡
矣因又住一窮山破寺曰棲真者海角無聊每懷法
兄道力自勝干戈中必得晏然茲五月古南僧渡江
促歸不得已徑取海道多抱驚恐抵院受暑痢疾頻
作自禾過吳道路難行苦未得澄江一泛適體白從
雪竇歸探母草數字附候統冀詳示報章以慰馳想。
<other>與倪伯屏</other>
五月旋禾即晤令親行可氏詢知上府平安無恙承
手示道場得安僧云為寺害者皆斂衽辟易矣噫法
當末世弘護其可少耶序文轉折周至事理並圓儒
釋兼暢俾讀者展卷眼目頓開清光燁如也寺疏一
篇三致感慨有同情者靡不鼓舞破殿聿新其在茲
乎聞道履近更入白雲深處一江千里未獲接聆唯
有遙瞻徘徊而已冬春之交道路或寧幅巾杖履常
問津於清溪白石間修柏香巖故事秋涼漸深餘惟
珍玉不備。
<other>與屠范二道長</other>
前出山至周＆CB21210;聞姚新中尊姓氏意二公必晏如公
署矣歸院令親友詢及無不致二公遠懷之意細語
二公近況皆歡然也是後有行腳僧來言寧紹已更
新令愕然心驚度姚不甚安然莫知二公去就恒切
切也棲真僧至始知偕令友林君盤旋高梧噫嘻自
非變亂僻茲海濱何能為隱君子之地哉寺僧云二
公復有蹈海之志此不宜行莫若乘時而返秋風夜
枕不添羈客之悲斜日白雲庶免倚閭之望惟留神
加察為荷。
<other>與廣文楊公</other>
居官居佛一大事無間宋季大亂祖道大興時節因
緣實不可思議惟公事之餘推此一著以開蒙憒幸
甚幸甚拙刻四種山野之語無禪政治幸宥之于文
字之外。
<other>謝黃闇齋參政</other>
日同諸禪徒飽味香積復得縱觀林泉竹石之勝歸
菴時常憶清教語語真切非泛然談佛之比然當此
劫火之餘獨閣下園亭無恙風月無殊得復振清機
于塵鞅之外非厚德向道何以臻此制期後猛欲重
叩丈室再聆教言一聞邇來杜門謝客恐搔動反浼
清聽一因舊院促歸甚迫不果初心謹此布意。
<other>與倪伯屏</other>
暌隔歲餘渴注道範茲八月以病謝院事就醫崑城
適聞駕過郡中欣欲趨晤而未能殊增怏悒合甫諸
君于道久相契也有便敬附八行聊詢近況尚圖績
候不既。
<other>與屠闇伯文學</other>
忝主村院八年于茲承道護惓惓如一日此亦三生
之緣耳浪游玉峰南北相望前所奉拙刻倘得留神
諦覽亦足少資性命之學大道甚同絕無町畦之隔
其異者跡耳以在知愛敢陳芻蕘幸勿棄。
<other>與吳伯明居士</other>
時丁末世三災相仍下民咨嗟視蒼蒼正瞢瞢也幸
千人石不能負之而趨猶得良夜一步憨憨泉畔覿
面相逢且驚且喜放舟南還無時不念于湖光山色
中折梅索句以貽玄度此情此境殆一時不能復得
矣然山河帶礪自古靡常達觀者不得不以世間為
遊戲耳所幸白鼠推遷銀臺不變歸根復命又何外
物有一毫能動耶茲將歸虞山開法故寺倘得扁舟
過我信宿雲林亦此生之餘樂也。
<other>復虞山諸護法</other>
竊以破山禪院創自齊梁詠于唐代某往時出家其
中拾石跳澗倚松弄雲嬉戲快樂不知有人間世蒙
先老人洞聞和尚每見呼責喻以生死事大從是剔
<pb n="52"/>
起眉毛行而索坐而思疑關未破會老人告寂即學
古人行腳于今二十餘年矣追憶禪房花木恍如昨
夢奈野性習成病緣久染優游他山竟忘故里茲承
諸大護法受靈山之囑推屋烏之愛遙命還山弘大
法振宗風以光先德斯蓋須彌鍼芥滄海木龜時節
因緣實難遭遇所愧某緇行未全福緣素薄恐不克
副諸大護法之望有難愜龍天佛祖之心念此迴遑
莫能自決或者略為之兆安禪一冬結戒半月藉鼎
言垂護上德如風下應如艸則春風遲日勝事告圓
某之進退可裕如矣肅此拜瞻不勝悚仄。
又啟
葉落歸根水流宗海竊惟破龍禪院某剃染處也因
行腳于東浙西浙遂相忘于故寺故山古樹老藤安
然世外山光潭影時在意中雖先德隻履遐歸幸弘
護共欽如昔茲承嘉召敢不逕趨所恐病跡浮蹤莫
能承曲彔之大任松風蘿月未肯著鄙樸之閒僧倘
高鑒已略玄黃則弱喪應還鄉國聆毗耶之玄論磕
膝聚頭挹君子之光儀染香行霧社期青眼盟訂白
雲某不勝欣忭之至。
<other>復錢牧翁宗伯</other>
甲申趨候四載于茲丈室雖遐懷思則邇山河夢幻
佛語良真陵谷變遷世說不謬非大護法向百艸頭
一為點眼則老瞿曇于五濁界末由出氣破山常住
藉弘護香火正隆古柏家風聞往來陰涼不改竊惟
某望法實未之見懷鄉敢即歸來過辱獎提已覺慚
惶無地使居方丈是宜戰栗兼并未發大心猥承嚴
命第以名山發跡亦此生莫大因緣迷徑逢師乃末
世不多遭遇脫俗網幸即獲五夏巾瓶之侍于山門
理宜執一番灑掃之勤謹布愚衷伏惟台鑒。
<other>復孫光甫方伯</other>
某昔侍先老人洞聞和尚凡檀護往來皆得竊聞其
姓氏恭聞門下雖未及覯然中心欽仰與日俱積矣
茲承念伶俜他鄉招返故里此門下行佛祖之仁慈
付窮子以家業者也所慮法王大寶匪薄福便可擔
荷諺云物離鄉貴今某一土僧耳人微言輕一旦高
踞法座大人君子得不哂之門下之翰曰義不忘本
此某所深服膺而不敢違者然去就之間又法門所
係輕身則易徇法良難昔者野犴說法天帝為之擁
護斯則貴其法而忘其人也今某非知法者也仰藉
門下鼎言倡之倘得闔邑高明君子垂諒即其寺忘
其人之卑則某可以趨丈室而聆玄誨矣。
<other>復嚴子張兵部</other>
重陽前四日興福鶴師至展大翰述廿餘年前事不
覺憮然某與門下飲先洞老人禪悅為多固法門手
足也乃一別以來門下如上林之木扶疏霄漢蒼生
被其蔭而某泛泛溝中即而匹之真有雲泥之隔矣
然門下于道不自足且以未離塵鞅為憾嗚呼使世
界皆若沮溺輩自怡自悅得不孤洙泗轍環天下乎
破山常住先哲屢逝鶴師承之清規凜然輪奐聿起
亦無俟于頭上安頭矣乃闔邑大護欲招病軀還山
其詞皆勤懇而門下高論又親且切似弗獲辭者某
頑懶為習癡兀成性近又增益脾疾置之閒處始遂
其生今者督以法任使如古佛大宗師行化得無過
乎法門之難易門下蓋素知舉手低頭皆成佛道十
地等覺又莫測佛性之淺深此所以同而別也至于
天童一棒起河北之宗截斷眾流直指本源于斯為
尚信之未及每至望崖得之未深斯多呅唧此所以
建法幢立宗旨殊難于末世耳茲如命還山用遵佛
制安禪一冬結戒半月斯則上下齊收智蒙咸益以
副輿望至于某之去住久速一聽于緣何也僧東西
南北之人也凡所住處公諸十方處處皆為旅寓若
曰此家舍也當無舍諸明眼聞之則必胡盧絕倒共
呵為不材也恃在知愛縷縷信筆。
<pb n="53"/>
<other>復錢嗣懿封翁錢嗣希進士</other>
破山寺之中新于上府有大因緣矣此不特勒之石
碣即傳之口碑無異辭者而二十餘年游方之外每
念疇昔盛事興感不已鶴師得藉庇護輪奐大備有
光先人某固一駑駘耳秪宜閒放若策以長途必多
驚懼且鶴師高林曲徑儘可優游空谷白駒何更他
適願祈門下勉之則一眾有所憑依山門不至寂寞
承命回山乃得久長接教矣。
<other>復翁子安孝廉</other>
破山舟來獲接諸護法公啟復發大翰乃知門下念
我深矣破山為千年常住而弘護亦世相襲披先老
人洞和尚語錄悼尊翁光太常之挽章具在哲人往
矣歲不我與讀之令人感且涕也某未識門下面捧
札若舊交者得非以故山檀護夙昔皆在耳中至今
不能忘乎所諭眼目人天沾溉後學某豈其人也哉
第望門下今日之維護不異先世之維護則破龍一
脈法席愈光而門下先世護法之澤永流于龍澗矣。
<other>復孫孝若孝廉</other>
樗衲遠遊浪淹歲月山門不替賴有金湯方策杖以
臨流乃隔山而飛翰道忘緇素誼切雲林為法求人
憂在三車五濁開心道義錫以雙金百朋捧讀再三
感佩何似所念維桑與梓恒情自古有懷縛蔑折葦
古宿在先無必時將至矣道則云然期見古殿殘燈
發起照用主賓之燄山光潭影笑回東西南北之人
萍跡若斯松枝曷向某不勝翹企。
<other>復錢西翰孝廉</other>
曩者某在故山時見安眾護法之殷惟尊族為最而
令先尊又歸依洞老人瞻仰殊切則今日座下緇素
雖殊固同脈也承篤勸還山曷敢辭以他意獨微軀
病緣久纏慮不能久處以慰四眾之望至于山門倚
賴有舊護法在或無他事也青峰數朵白雲一片當
期賞音共之。
<other>復陸禹舟陸定爾兩護法啟</other>
古柏婆娑空潭影現開士以之明心達人于焉息躅
我邑名藍洵無若破山矣恭惟護法眷茲香剎不異
靈峰思繼往以開來因感今而念舊特頒嘉翰遙慰
病緇此猶給孤玄度鍾情于法林覺地者也第某瞻
風撥艸久如水面之萍翔野脫籠大類雲邊之鳥慨
光陰猶過客將天地作旅亭栖息他山視同桑梓言
旋故寺不落主賓過溪且復期三往哲敢齊為五（來啟
云寺有四高僧得老師而五之四高僧者唐嘗達懷述朱梁彥稱宋晤恩也北澗簡詩寺倚四僧傳即此）大率常住要有千
年之香火而僧徒宜守十方之準繩此鶴師所以欲
某還山聊為措置者也乃若興替不移則金湯斯望。
<other>復毛子晉檀越啟</other>
久離故鄉孤蹤邈矣遙接大翰歸思悠然坐立不作
山中入馳騁豈非門外漢恭惟門下文苑司權法門
作護空心及第句明龐老之機由義居仁學溯尼山
之脈生平素昧因及門愚弟子遂獲神交文彩既彰
數從上老凍膿都如面覯臨空潭而照影喜曲徑之
通幽古澗滔滔欲鼓曹溪之波浪真燈燁燁獨推臨
濟之風顛竊惟某叨依黃面濫廁緇林念生死以遑
遑積春秋而汲汲布單賣卻圖明樹倒藤枯草履破
來依舊飢餐渴飲病骨秪堪閒放名藍曷克住持猥
辱寵招恐違佳貺桂香已過山谷之鼻孔必開菊英
未殘柴桑之醉吟有待虎溪一笑龍澗三生良晤匪
遐短詞聊復。
<other>復錢孺飴孝廉啟</other>
名山玉韞艸木生輝止水珠藏波瀾增媚恭惟座下
道學既世其家法護亦傳之遠秋風落葉特招門外
之僧潭影山光頗切林間之誼際斯嘉會能不快心
惟冀還山之日期促膝以談玄入社之時當聯笻而
舒嘯撫茲舊寺爰諦新盟遙復雲章不勝欣忭。
<other>答破山西林隱谷禪丈</other>
<pb n="54"/>
往時在故山曾接清範草鞋緊峭不覺廿有餘年世
事浮雲頭顱老大回思憮然五月蹔歸叩扉特謁聞
幽棲他山所履高尚睹簫蕭霜竹如見顏色衣裓清
涼承惠翰深感厚誼樗散之材自知山門無補第同
袍良友得重把臂于高林之下亦末後之緣也。
<other>復羅夢章道臺</other>
病僧舊夏入天童禮先師塔聞台駕入山未踰時也
住持木和尚詳述衛法之切遂神馳座下茲辱翰招
還棲真敢不深銘第海濱荒饉薦臻舊院薄緣未了
意俟三春和煦道途寧靜便當渡江更圖首謁維摩
丈室僧回草草奉復祈台亮。
<other>復陳平若御史</other>
棲真守僧至接台翰知垂念深矣第棲真雖巍然一
祖庭以僻在海濱淪落已久即詢近邑或無知者病
僧自舊夏入處至冬略一整頓而世變疊興每于中
夜思之不知此寺重新之緣在何時耳今得台座遠
為護持晨鐘暮鼓必再振于白雲滄海間。
<other>復鄔簡在孝廉</other>
日在棲真時聞父老輩稱台下大德便有神馳之意
第末由接見茲沐手教遠臨捧讀再三詞意勤至亟
挽拙衲還山且敘曩日顧虛翁垂護病軀倪伯老揄
揚鄙錄極承道雅匪敢後命但吳中諸道侶以制期
相牽未獲抽身滄海白雲時落夢想且書中具見高
志不惟光賁泉石而棲真一坐具得蒙呵護則五百
餘年慧老遺跡可以咄嗟起廢矣。
<other>復胡宅眾文學</other>
山野遊方之外初不擇地而栖而梧山崎水固心所
篤好棲遲者也自出山後地隔千里天各一方不無
慨歎所幸諸君子念茲祖庭眷我禪板此實三生林
下之緣豈直海濱一時之誼春風和煦自當扶杖來
歸道路阻長敢惜移瓶前邁石窗慧日將有待于呵
護正神滄海白雲願共遊于與靈真境。
<other>柬顧敬脩居士</other>
世間好事只宜上緊做尊集七冊大費一番心矣蓋
自南宋高宗之後傳燈無有脩者望脩傳燈而不得
自宋末至今尊宿之機緣行業幾乎息矣而五燈續
略先出其間不無酌議然得此以興起法門作者之
心從是而往五燈之光重耀於世然當此時寧詳而
勿略則尊集得之山野初觀亦有去繁從簡之意既
而思會元乃五燈錄後事也若無五錄會元何由而
成故不須二意竟梓之後之君子或有好簡聽再成
之其在今日流通詳者為第一著楞嚴正脈詳者也
合轍略者也窺基唯識疏亡其古本唯識旨趣不見
于世而高原法師先出俗詮後闡唯識者踵接靡不
由高原始也故法門之事不一而足尊稿幸速流通
為善也舟次草草幸諒。
<other>復孫孝若孝廉（二首）</other>
別故鄉廿五載左右光儀素未之覯舊歲言旋一晤
語間遂成傾蓋賴多方安眾冷落空山如遊香積世
界自南自北方千里間無不傳稱虞山法席之隆況
崑婁之間聞見而興起讚善者又何限哉非座下受
囑古佛勤護正法何以有此推之世澤尊先翁之令
名德業猶在耳中乃知座下金湯我剎有自來矣近
者南遊以疾求靜寤寐之間冷然有思蒙論故山三
不可去宜憒者覺聾者醒所苦者手足若僵積痾未
去莫能即奔尊命堂中第一座履歷多年佛法識見
俱有頭緒且其人溫恭謙謹能和於眾可以權結夏
制分座接引古規如是且故山所謂維桑與梓必恭
敬止若使遄歸以一贏軀應諸冗事則病有增無損
病而不已至必顛隕然于法無補也極知負罪伏冀
慈原。
又
息跡窮山匪特避暑兼以避事非敢去此而就彼也
<pb n="55"/>
蒙委曲調護山門過愛亦為極矣第絮衣行棘日下
尚未能灑脫敢布區區不作贅語。
<other>復孫非臺居士</other>
故山之不即返前書具曰實以病緣其他偶及之者
也而大教再頒明示詳切豈敢後乎苦病猶未起也
承尊方伯孝廉公道契如夙遠為存念佛法之緣莫
大乎此又惡敢忘哉願假我日月使得精神漸足肢
節漸舒自能奉教左右若速其約束深揣不能赴命
賤軀厭事舊院亦為暫棲正在覓深林一枝非敢厚
薄于其間仰惟矜察。
又
極感隆情寵綏愚陋蓋聖賢以知愛相承佛祖用真
假相攝此不易之道徹見台翰中矣。
<other>復虞山諸護法</other>
某白嘉命之錫寵光已沾敬祈台亮酷暑病軀弗克
匍匐。
<other>復孫非臺</other>
賤軀病日甚台護愛愈深切自傷不能匍匐副尊望
厥罪惟深區區賤齒何足齒乎某方以有生為累轆
轤幻世如環無端即古趙州七百甲子正眼觀之亦
猶朝箘蟪蛄爭晦朔春秋之異不亦悲夫。
<other>與孫孝若</other>
山中話別歲暮長途此中懷思不無耿耿得楊州寄
札恍若把手知于此時舍舟而陸勞頓風塵又可念
也昔箕子陳九疇微子白其馬詩書所載乃知至人
應世一龍一蛇隨時津濟春光滿谷林色放青遙憶
起居諒多納吉耳古南出半年矣舟來屢次勉為一
往當此春陽豈可使山中寂寞卜之神人命西堂以
代法任輿情僉喜綠陰石上耑候道顏。
<other>謝錢牧翁宗伯</other>
某啟憶自丁亥秋過辱台翰命主破山一席於茲三
年矣法緣所至鳥性人心均為歡喜此莫非護法弘
願所加被敢忘所自哉自夏入秋每思走訊毗耶側
聆深誨竟以泄病時作弗克遂願今病轉深竊念古
德應世行解卓犖尚嫌住持事繁況某蚊虻之力曷
克久肩泰山夙興夜寐切思一茅以適餘生惟護法
原其情而憫焉某又念靈山一花有識不輕拈示以
非具眼談真逆俗矣所以雲棲家法作息空山六時
蓮漏三根獲益選佛之場至今有繼破山倣此必永
其傳洞祖在山諸法屬在近主持諒有人也。
<other>簡王兆吉護法</other>
前在茶亭承台駕枉顧雪竇法兄得接聆清言臨別
時又蒙囑一人佐監院仰佩盛德深為法門然某細
籌之佐者不無其人但難湊破山之局雖強立之決
然無恒今監院且辭矣時節因緣某亦當他山自適
一枝聊寄不妨道氣自居千載名藍難徇世俗行事
山門在土田在無愁肩任絕人十方來眷屬來一聽
機緣成熟仰惟護法鑑此愚衷既為法親聆教有日。
<other>辭孫非臺護法</other>
別來數日秋風漸涼籬菊英英南山在眼悠然可思
興福山門如將麋鹿置之罟阱今願作閒人此情乞
原之也石橋流水鶯谷芳蘭容日圖晤再挹清芬。
<other>簡能仁禾陳和尚</other>
能仁聞在闤闠中縉紳士信酬酢必繁自非吾兄寬
裕之材何以應之雖然令行吳越既為臨濟烜赫兒
孫仰望為法加餐為道珍攝吾宗幸甚末學幸甚。
<other>復宛陵詹曰至居士</other>
宛陵勝地士君子傑出古今亦大顯著矣而門下又
遙登太白親見先師同脈之誼溢于華箋西望敬亭
殊深景仰辱以廣教開荒所愧年方知命衰病相尋
項上五百斤鐵枷已幸脫卻方將覓水山深處適此
餘生開荒利眾豈復勝其任哉石隱曰宛之有道萃
而如林蓋多古裴公矣不難興起一今黃檗因諭之
<pb n="56"/>
曰鍼芥固難值也奈衰病何揮麈尾於曲彔手腳已
倦變瓦礫為珠林神用何能然惟大哉祖庭淪落已
久而外護眷眷不忘將必有大乘開士者出結香花
之因蹴龍象之步跂予望之石隱曰師病謝事及門
目擊何敢過強第無往不復某當賚師意語諸護法
使不旦夕懸懸也因其行仍囑之曰善為我辭子之
任也。
<other>復棲真林野和尚</other>
齒亞吾兄不意頓成衰廢在邇實惟兄在念而乃經
歲不通音問者嬾又居于骨也如是人者而可主大
剎恢祖庭哉此弟量己行事也吾兄精神強于弟且
輔贊有人此不得而辭者天氣寒暄不定法體在途
千祈保愛。
<other>復廣潤木陳和尚</other>
從上尊宿被人推向曲彔床上接物利生無敢或怠
苟其力不充別無他策秪有退院自適一著而已弟
非疲于津梁年來實衰敗矣蹔覓數椽于三家村裏
豈好事哉亦出於不得已也聞能仁弘護攀留甚切
恐難逕庭然用之則行舍吾兄奚適而弟欲退藏尚
未得其所宣郡道信雖則嚮風病駑豈堪復驟長途
承諭緱城山色固為吉祥恐不容人飽食安眠無所
事事也深自揆之名山僧所宜也而山不可買小院
可藏頭也而院仍有絆日月逝矣故人中如南兄徂
落者非一人矣自揣餘生能復幾何嘉湖之間流水
洋洋煙樹羃羃汎一艇持一竿明月清風可南可北
非踵船子而攀性空審時自適庶幾可必他日吾兄
有念相存其亦問諸水濱乎二錄見示典贍婉博絕
非時吻超然獨出也大梅柱杖足以扶衰而隆惠稠
疊使人愧汗尊侍還山囑言寄候時臨溽暑惟道體
為法保攝不備。
<other>復興化護法</other>
久嚮昭陽濟濟多士夙承佛記木鐸斯民豈獨纘緒
聖門即出世一大事因緣靡不躬行而心得也夢寐
高山自深景仰某邇者偶攜笠笻縱觀山水於鐵甕
城邊忽接台翰則病比丘又與大宰官居士隔江相
見也日下金焦雖登肢體頗倦方就藥餌未遑俶裝
意候來月望後躬造貴邑圖領清教希恕不恭。
<other>寄雪竇石奇和尚</other>
八月初得手札知山中安穩殿材皆就非兄福德殊
勝曷能于干戈擾攘之中民生＆CB21209;瘵之際而古道場
有如斯興舉耶弟久處荒村四體因頓思一放浪山
水以散鬱懷九月登金焦有鶴林之住十月過鶴林
復有興化之行求無事而事生殊非初意然興化乃
吾兄化境緇素相集幸皆知有此事較興福費心十
不一二病軀稍可應接或得過冬也遙望乳峰巍巍
天外何啻千里懷思可知。
<other>與黎大沖長者</other>
道座高年矣乃醉心於箇中事將從上機緣留神參
究般若種子正宜如是培養有會意處亦不妨發于
語言但不可以有心為之久久浸潤不覺洋溢所謂
水到渠成毫不費力也然不須多如白雲一頌浮山
聞之便自服膺承示不敢閱者更有微意焉道座與
紹箕老久受雪竇和尚法誨是宜錄以呈之非法中
有界限體裁如是也紹老難一時與之細語其頌稿
并附到晤時為言其故可也不盡。
<other>復吳鹿友相公（附來書）</other>
牲於世已矣只欠一死謬附遯野之義不入城市
不接知交者業經八年老病侵寂守一丘荊柴以
外俱付不見不聞甡之于禪也直逃焉而已頃聞
古南禪師卓錫昭陽一水菰蒲中豈堪龍象蹴踏
耶大善知識最為難遇而甡持心戒不獲展謁親
承巾拂鬱歉何如目前急求證明者惟生死二字
古德云生何所來死何所去夫父母未生前認取
<pb n="57"/>
本來面目是生有所來楖栗橫擔不顧人直入千
峰萬峰去是死有所去然而經云無所從來亦無
所去豈必知有去來而後能了生死能了生死而
後無生死無去來也耶易曰原始要終故知死生
之說又云游魂為變而宋儒則謂人死則氣散居
恒為見聞所縛遽難了脫我師不惜金篦方便開
示豁其盲聾免于流浪即今衰朽而植茲善種猶
可俟再生也。
某愚鈍無似入法以來聞般若種子有生同具乃不
肯自負靈根行腳浙東叨沐天童先師法乳遂過為
緇流所目然慧不足以盡佛緣不足以蒞眾浪出人
前者數年餘矣今秋病枯神悴厭冗求閒登金焦觀
大江欽仰高風凌然世表承賢公子偕諸有道招過
城西極樂院與四方龍象聊結法緣自念疏野未敢
托楮墨問訊然而夙興夜寐莫不在大庇中茲蒙授
佳章兼賜和拙語穆如肆好瓊瑤之錫未足云喻且
隆惠稠疊猶潤涸魚其喜洋洋某竊自惟素昧生平
何以辱眷念如是得非往者同席靈山法盟有自至
今無間耶所諭生死二字乃有生之同患其實又千
聖入法之要領蓋思去其患則進乎法進乎法則生
死自空矣經云無所從來亦無所去者正言諸法實
相有生本體元無生死也非實生有所來也楖栗橫
擔不顧人直入千峰萬峰去宗宿立言別有旨趣非
云死有所去也蓋生從何來死從何去古德用以警
悟學人如桶底脫者生從何來死從何去即是無生
死句或未能之即令學人參此生死也本體元無生
死而令人加參者猶明德本明或者蔽之聖人向之
曰明明德也一指本體一示參功兩者相須若徒言
參功不言本體則參功無所歸宿或彰本體不示參
功則本體末由發明此聖人為中淺根示其準的也
今閣下恒究佛祖之大機深明聖賢之大用生死涅
槃誠如昨夢豁彼聾聵下采芻蕘博濟之念為何如
易云游魂為變直變而已非散之之謂也精氣為物
直言精氣為物耳既為物則物在謂死且散宋儒立
義或未然耶聖門之學一本性德而易其元也孟軻
氏曰志氣之帥也志行仁而氣隨之志行義而氣亦
隨之無氣是無志也氣可散其如志何精即志之所
凝結如無志先聖賢曰仁與義仁義豈從空而立耶
本性德也性德在天地死且不朽而如薪如木然灰
即散則曷貴乎性德是必不然也某少失學未測易
奧過辱垂問管見漫陳且夫陵遷谷移盛衰迭換今
古同然而閣下遵時養晦退藏於密即此一念子為
天地根為萬物母歷千古而不磨或於生死有疑室
中宴坐乞暫移此念看一二則極切近話心經一篇
誦者千萬講者亦千萬其間有云無眼耳鼻舌身意
此句甚好居恒常問衲子無眼耳鼻舌身意試摩頂
至踵畢竟是個甚麼此處豁然未生已生一串穿卻
極是省力昔百丈侍馬祖山行見野鴨子祖曰是甚
麼丈云野鴨子祖曰何處去也丈曰飛過去也祖遂
扭丈鼻丈作聲祖曰又道飛過去也丈悟入百丈答
處甚是分明馬祖無端屈人扭他鼻子意在于何畢
竟是野鴨子不是野鴨子但如是看不必作心性會
不必作道理會不必作迷悟會不必將儒釋和會不
必生難易想案頭雖有諸禪典敢請暫置不必多閱
則聞見自泯聞見泯則岐解不生岐解不生便是參
情得力生死路將次絕矣古云用志不分乃凝於神
或若和者一念子放下一超直入便與從上佛祖把
臂共行外而河山大地近而五官百骸全體是光明
藏全體是大歇場全體是閣下大受用境界卻來觀
世間猶如夢中事是非成敗何足云乎宋時無盡子
韶東坡魯直諸君子皆現生取證其方已驗惟閣下
留神焉。
<other>復孫光甫</other>
<pb n="58"/>
頂山寺三十年前曾一寄跡規模雖隘而深僻可愛
彼其時寺僧落落四五皆傳習應事早出而暮歸為
僧司者每有需索以奴隸指揮之而大家伻僕或有
過門少有不週遂加呼斥非若待近郭阿蘭若也寺
眾且安之高尚清脩有所未喻亦莫或告之也今純
肅能撤弊廬成新搆化應為禪亦所謂克家諍兒邑
中大護垂護之功德非淺古云靡不有初鮮克有終
苟純肅能三月不違東山能一鐺自若苦而有恒久
而無怠聞見取信山靈當踴躍歡喜矣片帆秋掛定
當隨大駕後塵一為隨喜。
<other>復孫非臺</other>
業緣所牽自南忽北竊承道愛憶誦不忘今夏水患
無處不患鐵甕城雖高而江南北俱荒謂不在巨浸
中無是理也如何如何夫子固窮暫于陳蔡座下常
處陳蔡而固其窮殆有甚于夫子矣念之念之頂山
荒涼之地乃蒙令弟輩拮据護持此山之幸也然此
林廬與夫時節只可負一钁煨一鐺作住山計設欲
大規模聚廣眾便為失策矣為今日計東山甘枯澹
要其無倦純肅脫所在要其有恒斯不負鄉先生鄉
長者垂護維新之念耳。
<other>寄王言遠</other>
自道駕南行臨流撫竹未嘗不懷思也客秋過京口
領金焦之勝遂之興化晤徐封翁華國見彼家信因
知道體在彼平安也慰慰其時即附一信與德悟使
告府上初春從興化轉至京口又為好事者留住鶴
林然鶴林名剎也米南宮久於此為伽藍奇其事雖
允輿情而蹤跡在往來間三月下浣歸舊院承令公
子來顧益知道履康勝而喜徐封翁前語為確且聞
道用因時救物全活甚眾好生之德洽于炎鄉而衲
兀坐荒院日以衰落長年碌碌于法無補用世寄世
固天壤耶古南方丈既承尊旨未敢遽辭然已自認
謝事長老邇來齒頻墮神益衰粥飯之外更無餘想
所冀道駕榮旋之日竹下溪頭促膝談笑慰我生平
耳雲山千里無將寸忱敬托空箋一傾積誼惟望臨
下保民起居珍攝自愛。
<other>柬金壇蔣楚珍護法</other>
金蘭膠漆水乳芥鍼時節到來卒然相遇不知其合
此亦有大不可思議者矣某初仰門下蓋于道駕蒞
台垂庇靈鷲時經今數載雖深企慕天各一方不意
于鶴林敝寺忽辱枉駕而孤蹤正南游嘉禾方以失
迓為罪乃執事詳述護法之誼出于尋常拙錄本齊
東之語而垂青愛之荒山乃江千之垤而移玉相之
惟山與人不夙有大因緣乎以此推之古今受佛囑
衛正法者世正不少寧獨米伽藍擅美于宋代及歸
即思躬叩丈室緣逼夏制茲將買棹傳聞大水塘路
洋溢慮有不便因命監院先過進謁伏乞門下諒之。
<other>柬蔣虎臣太史</other>
鶴林二月山花未開承春風馬蹄偕諸君子垂顧草
樹燁然生色且不鄙山野促膝斗室坐談及暮開心
論法語味詳密鉤深素隱因知門下般若夙薰非淺
淺所能窺矣不踰旬日復承尊翁大護枉駕兼授隆
貺雲山相隔惟合掌遙謝且聞行旌北上深以祖庭
荒落為念山野于是有感于中夫鶴林之錫名昉于
宋武土田梵宇甲于他山歷千有餘歲而香火僅存
逮明季也古基湮而卑殿逼非五臺公聯諸護法鳴
諸當道則賢祠梵剎殆將同淪草莽後世無聞矣言
之能不憮然今山野衰病退隱于茲巍巍祖庭未能
振刷萬一得門下一垂念之則天龍為之鼓舞魔外
必然辟易玄素宏規米公生面自可重新江表矣此
山野有望於門下所欲言者也。
<other>柬興化吳鹿友相國</other>
承賜諸什佩之南遊偶接吳越諸君子出以示之靡
不歎賞捧翫不啻如南金和璠之重皆欲置塵轅願
<pb n="59"/>
游禪域哲人之辭興感乃如是耶茲者月當流火井
忽飄梧遙想台履日恒月升既多受祉而佛心祖語
又必得其大機大用矣或製有新什惟冀見示某在
鶴林懶病雖兼幸人事希少恒在涼風脩竹邊但一
江之隔未能時聆好音為念。
<other>寄李平菴文學</other>
客冬抵足溪菴火爐茶銚談笑詠歌幾忘緇素法喜
之樂真希有也自貴邑以之京口自京口以之吳門
及舊院僕僕往返甚為勞苦到鶴林已夏時也又緣
有眾無糧執事日夕告急經畫籌慮皆米鹽瑣屑事
求一息如極樂之灑然不能得也竊自感之道座篤
信好學探賾索隱教義性理皆極其至歸元發真向
上一機所冀時中勿忘古所謂無義味話者幸留神
加察卒然相應踏佛頂𩕳不為分外望之望之。
<other>寄宣城詹曰至</other>
貧道年運往矣客歲蒙惠札勸脩裴黃故事愧不能
承命然銜誼實深良以祖庭法運人事天時必相須
而後成貧道恐非其人也若夫兩水明鏡雙橋彩虹
名山勝境常以為懷惜足力告衰濟勝之具已缺特
坐游于謫仙佳句坡公所謂我持此石歸袖中有東
海庶幾云耳忍徒久欲結茅不意直來貴郡得座下
安撫之亦甚感也石隱乃深入層峰殊有古人操履
可嘉可嘉然貧道以其臨事直率望其來再一相聚
少資磨礱座下以為何如。
<other>與諸千如待詔</other>
春間承過雲在握手片時忽又如萍如梗泛泛靡寧
嗟乎日月逝矣歲不我與回想山中法聚時緇流白
衣不知幾人在也眷言思之能無戀戀於足下乎同
師化去不覺五年念其求法一番辛苦生平履歷行
行無偶豈意斯人而有斯疾遂之九原乎以今觀之
緇群不減瑣瑣庸庸百千人中能有此一人乎良可
歎也以其久交不能忘情略記生平錄出當寄觀也
世味日薄一日天災年盛一年大水彌漫貴鄉將如
何可念也。
<other>寄吳伯明</other>
湖山暌隔歲月悠然間晤道顏＆unrec;鬚眉無恙得以少
慰耳座下佛種自深天資迥俗生公片石不特賴以
金湯直久交為故人非多生之緣乎東海易枯劫灰
難辨目前受用正宜一蓑一艇坐嘯行歌于白公堤
上真達人樂事也。
<other>與王雲來居士</other>
日者辱攜諸君子過我覺闊別數年道誼無間但又
斯須別去胸中未免著一懸想謝康樂既肯入社何
嘗心雜遠公慧照必別有見康樂病處愚意謂但肯
入社心便不雜所恐尋復出社是為雜也蘇長公白
太傅皆坐臥此道者也詩文具在可想見其風致雖
然堯舜與人同耳二公豈別有地位逞其神力所謂
有為者亦若是已扇子𨁝跳公案敬依來⿰音勺聊下注
腳果得寒毛卓豎則雲門大師不遠矣。
<other>復詹曰至</other>
歲莫于禾中得手札悉石隱忍徒之近蹤接筐篚殷
勤之雅貺雲山非隔煙水非遙矣來箋一幅如命書
復願道座以摩耶視親以迦文律己出塵之念不油
然乎。
<other>謝錢塞菴相國</other>
伏承閣下隆護正法眷顧野衲何日忘之前祇領香
積遂登大悲閣瞻古像過放下庵禮達祖見閣下經
畫措置真得一切事究竟堅固者矣閣下其契佛心
而行宰官事乎梅谿一勺昔年法會之盛實賴緣起
所懇大序為冠乞賜允裁容日踵領解維河干肅此
布謝不一。
<other>復黃坡蔡遯翁</other>
廿載暌違片時宴坐增遐思矣委以揮灑藏身無地
<pb n="60"/>
以副尊命拙而且俚慚恧可勝言哉善為我覆感甚
感甚。
<other>復柯敬明</other>
近得寄札知在粵中建功立績且能克究己躬大事
甚喜甚喜然此事雖覺有進步須發難遭想慶幸想
觸境逢緣十分保任骨還父肉還母認取本來面目
此初進門句不可認定若要到家直須向肉未割骨
未刳時著眼棒下消息始得大徹至囑至囑詩頌一
一目之若珍重加鞭他日更有好處倘因緣不斷再
得晤面鐵甲傳燈是所願也。
<other>與倪伯屏</other>
春初過梅溪以院事逼勒未得于寒香中耑候道駕
茲來葑溪葵榴爛然而駕又適回府晤會之緣或有
時耶法當末世朱紫混淆即高明君子每每務虛熱
中冀稱僧聖盡情埋沒一點良知座下乃慥慥躬行
區別稂莠明鏡當臺佛魔各還本形此不獨末法金
湯實希見之優曇缽花矣西華鬼窟翻去佛土莊嚴
將必有日感激感激然首座耑候喫楊梅能如期入
山否倘一葦杭之猶得于靜室中俟開襟快談耳。
<other>與諸合甫</other>
形神日敝法運日薄曲彔床龜毛拂漸覺無味惟故
交相值開襟話舊則樂與晨夕此近況也勝公來得
手札辭意殷殷恍若晤對于玉峰蘭若中時節若此
賑饑為急務仁者之心好生之德拔苦與樂亦何多
讓于老瞿曇耶力行可也舊穀不登檀施絕少承惠
猶在涸轍得潤斗水所感大于河漢謝謝不一。
<other>與葛瑞五</other>
春初過梅溪又過嘉善遊錢園半月聞公亦入西山
看梅賞心是同溪山各異念之念之所云華嚴宗鏡
學佛者必由之而法性始寬波瀾始大得一星子見
便自坐地見太宗師垂手接人言語不一呼為葛藤
者此坎井之蛙未可語天日也娑婆稱缺陷世界兒
女之緣或未能從心則當以佛法為娛消煩惱破幻
夢綽綽然使青山白雲常在胸次何待他年始作汗
漫之遊乎舟次吳門作此相寄葑溪齋中尚有十日
留公盍歸乎來。
<other>與葉嶽心</other>
饑饉薦臻法社冷落衲子馳騖拒之良難流水行雲
非無定蹤亦息肩一策耳日下偶又艤舟葑溪開篋
讀除夕元旦二詩觸境命詞皆得性情之正雖然滄
桑自古何常此是彼非不若兩忘而化于道誦金人
三緘之銘喻風人明哲之旨矣緣事固無應者時節
艱危告匱何啻小家然與其愛妄費傾千金之橐不
若踏實地下福田一粒種子明智者或點首焉。
<other>與陸平叔居士</other>
客歲兩過高齋叨法供齒頰至今猶香也所諭宗鏡
一序碌碌中每念之旋失之春仲桃李芳菲之際不
幸得一疾拘攣逼迫不可以言幸因得疾而杜門謝
客得閒得閒而序斯成雖妍醜不自知然謂有此可
以報命病之能益人亦奇矣不獨此也憶向之行腳
時多病以病求脫生死愈切以其切故得㘞地一聲
出世時又多病以病而常念靜退念靜退而畏結援
顯者于今思之蓋初病者策我見道也厭苦不深求
道不篤也末病者牖我知幾也所謂樹高招風晚食
甘于肉安步穩于車也人未有生而不病者乃世間
則卜筮醫藥嗟歎呻吟徒病而已若因病而生惕勵
則病未嘗不進乎道也此學佛人之病有異乎世間
之病也足下學佛者偶筆及之。

嬾齋別集卷四（終）

<sarticle><article>牧雲和尚嬾齋別集卷之五</article></sarticle>
東吳　毛晉子晉　編閱
<pb n="61"/>
鄂州　記室智時　較訂
文（戊）
<other>書啟（下）</other>
<other>復京口鶴林諸護法啟</other>
某啟蓮池竹院仰賴金湯蒲質柳資恒多疾疚計出
山以月餘徼過溪之日望銜惠不淺於心有忡捧觀
雲翰躍然神往江千切激冰機卓爾道通方外空山
岑寂蹤跡可藏古樹婆娑袈裟得蔭稍候卻藥爐之
煎沸遂當親麈拂之玄微肅此布誠伏祈垂宥。
<other>復雪竇石奇和尚</other>
無隱還山附致數字少敘契闊其間雖未述自閒侄
來禾弟以病卻天童之命而弟近來困頓衰苦之狀
悉達於吾兄前矣豈意前字未到而慈命特頒教誡
累幅讀之不禁涕泗夫以天童祖席之重先師法道
之尊海內景仰至于今日住持虛位為之後者不能
勇往一肩擔荷世亦何望于有其後耶況煩香山持
命冒暑匍匐真如吾兄耳提面命乃復晲而不顧弟
亦何所逃罪何顏以見吾兄因是寤寐轉側不遑安
處三四日間微細籌度弟之生平頗自知矣一木難
支大廈且弟又非一木直枯木而已天童之事非小
小因緣可支持者非兩月三月可了事者非若他剎
泛然可退步者眾必以多計時必以歲計縱弟拼一
病軀入山領多眾而住長時萬一外緣不就進又不
能退又無計其時非特取辱于弟而祖庭係之先師
係之諸護法係之而吾兄亦係之以此自量敢前趨
乎此非弟固執多慮吾兄當憐而察之弟之病狀支
離顛蹶尚未暇計也所以百丈清規住持有二事當
退院一以病衰二以闕外緣以此思之主大剎者非
具大福德人莫能前也弟今實實病衰而又薄福有
院當退乃尋院而住自知之明亦安在乎惟兄以天
童勗弟亦願以天童量弟弟思古人亦有同在師門
而外緣之豐薄各異材略之短長各異要皆隨其力
量初不強也所以道吾聽船子之優游慈明笑谷泉
之散誕同其志不必同其力同其法不必同其緣弟
不肖敢仰攀先德惟吾兄大慈勿強駑駘之走千里
樗木之使繩墨則深知弟亦無累于兄且無辱于先
師使弟隨緣林下終其身得全其人皆兄之賜也仰
望孤峰不勝感激慚愧之至。
<other>再復雪竇和尚</other>
弟近來飲食大減一夏唯啜粥延息形影偃蹇取靜
梅溪香山所親見作書復兄香山見之有慍謂若是
不敢歸其持兄大議不可少抑朝進暮入左鞭右策
弟亦無如之何三更起坐床席自思香山豈故相逼
乃出于不得已兄豈不念弟耶亦出于不得已因念
先師復自垂涕細思我固不肖若不一往似斷不容
我靜坐過日矣因是許香山行雖行但盡弟入山一
念其因緣久近病態顛連吁亦遑恤于後乎惟兄憐
弟不得已狼狽從命凡山門最要之事乞先調停斟
酌望之望也向後弟或不能久留亦乞勿過為督貴
必始終為山門作主而更擇人惟此二說弟慮先言
之兄必擔荷之弟則敢行不然再請尊議不敢前也
惟仁宥之不盡。
<other>復溫州法幢大士法姪</other>
七月流火聞道駕高棲乳峰中秋對月承華翰遠招
太白因思道座世出世法打成一片于兄于弟不分
兩家切感讚歎之勞仍思瓜葛之巧佛曾親囑天乃
篤生錫振曹溪在先無讓彼一宿覺葦杭甬水于今
自信是三生緣霜葉紅黃水天澄湛圖良晤也敢愆
期哉顧倦鳥之遷喬私欣有託而白雲之出岫自愧
何心謹此奉復曷勝懷企。
<other>寄朱近脩</other>
梅溪放舟闇伯與公握手殷殷不能遽別蓋道誼所
鍾非一日也廿一渡錢塘喜與林公可任今衣緇稱
<pb n="62"/>
法幢大士者相值途中盤桓不甚寂寞且越中諸山
紅葉離披供人眼目胸次亦甚開豁抵明州謁道臺
協府方外之誼甚厚又晤林公殿颺者言與公相善
再四詢近日行履不得不以實告之初二入山微雨
憶所叮嚀略去繁式敷座說法稍存一時扣擊之意
諸緣頗順幸無懷念但眾多錢穀有所不充然亦付
之龍天德明見以此語倘得長生之緣一就坐臥更
覺為安因懸崖歸附此不盡。
<other>與范遵甫</other>
古南棲遲數年貧交而甚知我者莫如公倏爾南行
踟躕之懷固難言矣幸秋杪霜清萬山爽氣遙來逼
人差慰征途蕭索之意四明秋成大勝浙西山境亦
甚乎靜豈非時節因緣偶相值耶別來彌月公必以
我為念以此報公庶幾可無念耳懸崖有母不能不
歸彼念甚不欲歸我不能不使之歸耳。
<other>與周公貞</other>
匆匆南行不及與足下竹院深談依依之情動於肝
膈有非箏古可盡者塘棲舟中寫一扇相寄想到矣
噫人生天地固如逆旅其來去若先有定緣此不知
屬何人主握亦難思測者矣老當家置骨之所令伯
輩曾有定議否倘如舊主入天童則明年候諸公顧
我于窮山深谷也。
<other>復道峰木陳和尚</other>
中秋後擬之京口道經吳門再領清誨因賤體困于
人事遂不果行心甚怏怏九月望前梅溪發舟月盡
達于甬東晤王念翁張協府承以護法為己任命中
軍及經照二司護送行李初二到寺人情皆愉悅也
獨念法兄遠在千里不無溪山各異之思二上座至
知行錫在婁東與吳太史王奉常諸君子為法喜遊
引領晨風殊自慰耳太白巍巍祖庭加以先師經畫
未肖萬一繼茲法位時中恒抱慚恧兼之山中舊規
蕩廢苟逸群習既寡悉檀復虛庫廩草鞋雖掛如趨
役公庭打一到字久近之緣毫不敢必伏蒙垂囑何
日能忘愧煢煢病軀膺以大任未免舉措驚疑致懸
長者之慮耳。
<other>簡姚益城中丞</other>
癸未春仲憶趨丈室以聆玄誨未幾滄桑變遷人事
代謝念毗耶老人入如幻三昧劫火洞然鬚眉無恙
喜慰喜慰數年以來謝住持事惟隨順病緣煨鐺覓
隱俄大翰遠頒命主太白度德量力何能上副台望
第有先師廬墓在銜命入山遂結冬制眾廣事繁不
遑躬候無任神馳。
<other>與五磊穎石法侄</other>
先老人從心之年會下英材肩摩踵接當不讓古大
溈其時吾侄在眾中恂恂然規行矩步深自韜晦似
不能言者今日觀之其逞雄心爭長技者皆漸澌沒
而臨人天嗣先老人之響者皆昔日似不能言之士
嗚呼天之造就人何奇幻如此耶古語云三年不鳴
鳴則驚人三年不飛飛則沖天彼世間法尚然況續
慧命繼法位其可以剛戾之氣一例冒取乎殆不然
矣求之于吾侄處眾住山出世則衲子知所勸矣初
入太白諸事糾纏未遑過慈一談夙昔數行先至晤
面之期有待于春也。
<other>與超果破顏法侄</other>
初入山中諸事冗冗不及與吾侄從容一敘法喜錄
曾略閱之賞心快目但不妥處略一裁削其語意圓
滿處用硃筆圈出既受心托直筆想知我也外所欲
言朽與令先師親近先老人無不年深歲久而受記
囑即吾侄亦然人所共知也今若後生晚進雖少有
機致必亦使之深根固蒂則可不然恐摘時太生欲
其味厚香飄則不能也不辭附致幸原之。
<other>與徐心韋侍御</other>
叨供入山忽踰月矣緬想維摩老人以眾生病而病
<pb n="63"/>
然眾生界本如幻如夢病性亦安在乎眾生既本空
寂則病病者當不必醫藥體平而神固矣第室中一
榻不免繫我山林之思歲將暮矣山中承庇俱安然
望移玉一過泉石更覺蒙光想在春風芳艸時乎。
<other>與江寧劉覺岸（居士留心祖道在金陵著有如來紀略以攝同事）</other>
千里神交一回覿面原來是家裏人所談皆家裏話
不覺喜慰生心耳佛祖頂𩕳一著非般若夙薰信根
成熟莫能趨向幸保任之津梁末法何莫非黃面老
子兒孫覺方其袍圓其顱者為拘拘矣天寒人寒時
臨長至尊寓能有地爐煨黃獨紫芋如山中受用乎。
<other>與詹曰至</other>
貧衲衰敗之年筋力無能遠遊相看兩不厭只有敬
亭山輸卻居士一籌矣乃客秋又被業風吹入天童
真所謂祖禰不了殃及兒孫今冬期告圓子禪在左
右欲為眾歸里持缽斯亦後生宜行之行也便中特
草八行附訊。
<other>寄祁驥超居士</other>
山陰道上冒雨驅馳未得信宿高齋細談闊況飽飯
即行耿耿至今也開歲佳聞名卉生機萌動幅巾宴
坐禪觀自深未審寶掌山主曾來相對否謹托數行
遙為問訊住持之縛一時莫解冀得少暇圖造山廬
以領幽趣。
<other>寄倪伯屏司李</other>
禾吳甚近圖晤雖切往來每左掀髯談笑于今三年
溯洄之思何能已已客秋事出意外疲駑之足復驅
長途撫鏡覽形自笑將來作何收拾門下聞之亦必
垂愍茲因平巖出山特附數行。
<other>寄報恩浮石和尚</other>
客歲蒙遣書梅溪之上拜領大貺遂爾渡江未及告
行有罪有罪山中祖席體局既大勉力應酬幸一冬
帖然過去病態日增將來之緣難定月日如行長途
盡力而休耳開歲艸木欣欣因時觸物有懷道體緘
書遙訊彼此衰老更覺含情北望依然臨風神注。
<other>復黎太沖居士</other>
將老鶴林復主太白倦飛知還人不如鳥真無奈何
也得教知高年體氣亦畏動喜靜況春時寒暄不定
室中正宜攝養尊媼臨行從容自在信佛之驗矣。
<other>復吳北海文學</other>
自舍極樂神情日衰念及高誼腸九迴也天童義不
能辭隨緣一住不過了先老人公案投老一枝想依
鶴林楊子相隔不遠其時晤言又想便耳尊翁護法
聞賜瑤章至今未到想念想念令公子從福慧中來
雪竇老人既名曰超鼎今字之曰慈立二慈之祐必
成立也。
<other>復屠闇伯</other>
自入山中碧天紅日忽生忽落桃花流水又復杳然
想君子之儀未能即覯忡忡不自安豈如懸旌搖搖
而無情乎深感遠慰益我遐思梅溪竹院不知何日
之緣再同箕踞耳。
<other>復鄭子康</other>
法緣久聚情想隨之情之所在即道之所在也第當
因情而念法未可忘法而趨情法乎了生死也空所
有也入正見也公學佛既勤時中宜加精進與法相
應去古不遠矣不必以形骸為累告而不得緇其服
也即使桑榆晚景愈當以法為念知命一偈南行時
失稿今當續刻聞而興起或有人焉。
<other>復范子遵甫</other>
不揣衰病領大住持惟我故人知纏縛之苦矣懸崖
來近況半得之于彼口慰慰所寄新什何真切而婉
麗耶聊爾步韻自感且傷溪上梅花春風不肯留住
奈何奈何近脩忽遭喪變愁苦之懷知莫解矣然死
生之關非設一日覷破亦只平常良友當以此語之
庶幾一解。
<pb n="64"/>
<other>簡孫孝若護法</other>
念別已久積想日深客歲在禾忽聞春雷動地不覺
舞蹈生歡蓋金湯明良會合之時即苾芻泉石依憑
之日忻慰之情有不期然而然也但以萍跡無恒道
途脩阻趨候為艱因草數行謹命禪子遠詣毗耶用
展心素懸懸之私惟冀台亮。
<other>寄嚴髻珠居士</other>
辛卯一晤于今三年冷觀世間真如夢幻道座種性
既相鄰于佛祖情誼又篤切于山林知至至之知終
終之則今世之楊李也興亡治亂寄之浩歌成敗利
鈍付之流水是所望焉前月上已登四明巔晤雪竇
老拳拳以道座為念適于案頭見所惠圖章古法勁
筆殊未見也自思忝主長庚亦冀得此以開眼目敢
乞齋中得暇入游戲三昧以滿所願感之甚也。
<other>答陸葆翁</other>
一葉海東故鄉千里每念及諸親舊心忡忡也蓋近
則忘遠則思人情所必然非游方外而不能棄世間
所習耳喜吾丈年高氣旺為學不倦貧同原憲樂過
顏曾宜大人君子愛且敬矣不佞未及甲子齒墮眼
昏大剎諒難如期終役倘得弛肩旋歸故里與吾丈
把手濠梁敘四十年知誼亦快事也。
<other>復芸居玄若老友</other>
弟入天童山事冗冗無古宿之大福大德以御龍象
雖寄托一枝又無鷦鷯飛控之適徒備員法社兩無
當也承遠為存念感愧感愧坐思三十年前芸窗竹
榻靜夜清秋促膝談笑佳境未移浮生皆老造物小
兒變弄歲月真無奈渠何欲奉教言自不知在何時
敬老居士道誼殷殷雖不出戶而山中雲水飽餐香
積咸受其賜具有維摩神力矣世譜一序神衰筆陋
黽勉草草第不敢違尊命耳。
<other>復顧敬修居士</other>
三佛之地向稱甬東況太白插雲清關隔世誠別一
寰區也滿目青山間啼黃鳥憶在葑溪蒲團相對正
此時耶何良晤之不多得也神往神往西來一事本
自明現苟用志不分求方不雜便容易入手道座信
根非一佛二佛所種宜于此生千了百當然當留心
返觀動成兩橛時幸勿自畫奮然著力水窮山盡方
知甕裏未嘗走卻鱉也望之望之。
<other>復泯岩空林大師</other>
弟之太白也出於無奈衰慵之軀勉強應命諸事甚
繁兼之時荒世變廚庫空虛檀信寡助容眾為艱不
過隨緣而住充一時焚掃之役若云主大剎繼先宗
光祖庭則慚恧無地矣彼此衰老每念舊交零落無
幾在近惟雪竇兄然既受住持之縛又土木經營已
當暮年求作閒人殆不可得如吾兄者白雲清風頭
頭自在此弟恒思聚首促膝而又不能得徒寤寐轉
側而已二友傳蒙已入覽同參之誼略見於此達兄
竟成古人增我哀惋自舊冬至今未嘗不詢問素所
相識及在奉之法屬皆云莫知其蹤跡其徒四散惟
庭柏在求其骸骨乃不能得為庭之心應即于師子
林買幾塊磚設一小穴藏其生平語句爪髮衣履外
立一小石表以法字此庭所宜為倘到兄所幸明告
之在弟力雖微數金之助必為設處此不獨安達兄
之靈亦所以安庭柏之心慰同參之念耳長夏山中
綠陰黃鳥深望把臂數日又恐鹿城初還更加跋踄
尊履不便未敢擅啟或足力稍健乘興欲再登先師
廬墓即乞脫略入業林格式從者五六人一杖一笠
翩然過山弟亦不敢以叢林禮數日夕煩瀆但得偕
行清關並坐隱蓋同上玲瓏開襟談笑倚松啜茗坡
公所謂與子成三老來往亦風流亦希有之樂也。
<other>答鍾雪緣文學</other>
道座信根甚深淺淺淤泥何能礙蓮花之芳潔古云
百千法門非信莫入既具信根當隨此信直前時不
<pb n="65"/>
待人當乘此時勇猛道味既濃俗緣自淡正不必委
以他日耳托在道愛不覺書及幸諒。
<other>答呂幼安文學</other>
梅溪往返常汎木蘭太白棲遲不離竹杖水山既異
勞逸相分老居士當惜我暮年之苦擔耳邇來道況
知動止平安為慰梅溪分太白之燈不但嗣山朽而
先嘗老和尚法乳然自先師入土塔上未到世教尊
親法門祖禰一體無間似不宜置之度外日下痰症
或不能行可行不可諉也晤時乞一言之。
<other>柬道臺王念尼</other>
僧無恒產糊口四方雲行鳥飛無所累也雖然孑身
則可居大剎臨廣眾則未便也有產而差役之擾不
時應點方袍圓頂出入公庭此又未便也寺中有田
蒙台護念此立自運碑德澤與香火千年永永矣今
因大造填圖三百畝為一戶寺眾聞之憂慮遑遑仰
乞台護審役乃一邑之公或念天童山為歷朝祖庭
不入此例使雲水僧眾安心泉石不以差役而亂禪
定垂庇之恩真莫大焉臨楮惶悚萬祈台亮。
<other>答蓮花峰了源法侄</other>
太白一脈雖支分派別然總之先老和尚兒孫本一
宗祖本一門庭奚有間耶但願荷法門擔子孤孤迥
迥使一切人瞻仰有分倚傍無門不詢世俗隨波逐
浪此不獨令師和尚而先老和尚猶在也種田博飯
正古人家風已及農時寧不料理蓮花比用侄雲山
路近秋成後可來新塔上一觀從來住山人兩手空
空但要行即行不必念入叢林用多少供費以在同
脈不作容語幸原之。
<other>與孫非臺</other>
法運日衰病骨日嬾得讀乎教如坐鶯囀谷中對春
風耳令郎恂恂君子天奪之年古人天顏冉禍夷齊
之疑真莫解矣然性空緣會攝盡世出世法觀性空
解脫固非牽戀了緣會牽戀具有解脫傷悼之念即
歸根之旨也辱叨下問敢此奉唁諸保愛為禱。
<other>柬陸哉生</other>
久不奉誨懷念殊切珂禪人來述道駕當春風和煦
欲南渡錢塘東遊太白忽復春暮佇望加殷令兄平
老竟作古人世相無常聖賢莫度不無感且哀也所
喜菩提種子深培固養遨遊眾香國定矣獨念道中
失此知交為恨。
<other>復耿玉齊道臺</other>
庚寅歲在禾聞檀越蒞浙東大作佛事即念曰黃面
老子付囑有在矣茲備員天童擬草數行奉屈輿從
復念檀越作津梁開度門處處為不請友今未即過
山中者必政事有未暇也茲辱頒大惠敬領敬謝所
喻唯此一事實乃釋迦老子徹底為人句藥山云皮
膚脫落盡唯有一真實蓋本此也苟不知見盡命根
斷脫盡廉纖卒難相應靈巖曰但參話頭然參話頭
古人雖有成說而所謂話頭初不泥竹篦子狗子無
麻三斤乾矢橛也道峰云古德患學者將心湊泊用
意摶量將個沒義味話塞斷渠情思解路此亦古人
方便解說就此而論只此二句便是情思解路何為
沒義味話耶要知靈巖發藥不中檀越病處道峰注
解固欲引檀越跳出醬缸不覺又推入醋甕若只倚
墻靠壁去要得脫灑得大休歇誠為難矣今山埜亦
不教檀越參話頭也不教檀越絕義路但自思惟種
種公案種種道理說得解得因甚此事未得灑然胸
中有礙但如此自審自問退步推究當推究時不必
去計賊計子計如何是法身如何是轉身但隱然憤
然要求個倒斷暢快此便是直切真正相為舍此別
無相為也待倒斷時乞示一倒斷消息山野再進言
耳信筆奉覆深祈炤察不備。
<other>簡道臺王念尼</other>
恭惟大護法現宰官身為如來使藤蘿之下塊石枕
<pb n="66"/>
頭受庇多矣茲聞榮擢行旌有期憶想光儀不勝戀
戀所仰慈願弘深神力自在垂文殊臂過一百一十
城則海山一帶祖庭猶在天眼中仗為振刷也。
<other>答玉峰玄佩二法孫</other>
久不得信自恒忽來乃知在大陽山結茅也得月既
多虎狼出入不便汝師之塔移出亦可舊冬既到紹
興寧波近矣該入山一次雖有疾不可中路返也一
瓢在山雖志無他想當思汝師囑託之意非僅僅單
守靈骨而已念此可不大發勇猛操履己躬下事他
日钁頭邊覓一箇半箇以答其意耶。
<other>簡韋海梁刺史</other>
古人學佛無不先以四弘誓如道座一片篤護天童
之心此大願王當于文殊普賢大人境界中求汎汎
者不可同日而語也憶嶽降在邇緣入秋脾氣不佳
旬五之期弗克果耳西堂圓子特命代訊棕扇一偈
寄三令郎為他年之徵鑒入為荷。
<other>簡耿玉齊道臺</other>
秋霖洗炎山窗兀坐念老檀越在西冷渡樹精進幢
研佛法要同此時節道體必臥安覺安耳老檀越智
種夙深願門今大現宰官身當不啻一佛二佛為授
記也因緣時至此事驀地相應尤山野所望日用應
酬乞猛提撕剷去所知直期撒手至禱至禱。
<other>與李明遠文學</other>
山中兀坐歲月粗遣恒念道履知平安為慰人之生
世耳目對待不出五倫待必有道各中其節世間法
也出塵一著須向有生已前討箇分曉出世事也然
不可盡絕世緣走向虛空然後為超耳但世緣姑隨
順之實知其種種皆幻相未生已前一段光景必要
親知灼見尋見根蒂日用應緣時斷不忘卻所謂居
塵而出塵也然又不得以道理心性註疏之一註疏
便無交涉矣。
<other>與朱養明</other>
春間聞令叔母之變知懷抱鬱然意謂有闇伯遵甫
晤對可以稍解愁慮茲忽得遵甫之信不覺頓足扼
腕舌噤而不能語情塞而不忍思在我尚然知公悽
咽必倍矣人固有死第心契者天忽奪之斯為可悲
耳欲作一輓詩心思怔忡一時恨無頭緒太白棲息
忽已踰歲以列祖之光檀施奔走日供粗給所不容
行坐自得者宰官出入耆舊安頓田稅經心執事進
退苦無精神應接過此一冬切思退步梅里住久道
情之所鍾或另覓數椽并謝古南一席庶幾閒雲野
鶴煙水扁舟晚景可以優游耳公其以為然乎。
<other>柬屠闇伯</other>
孤蹤南來與木石俱倏爾涼風改候玄燕舍巢不無
引領懷舊之思況頒翰教心彌忡忡矣遵甫竟作古
人念其生平學飽而數奇茲又奪之年造物小兒真
無面目何忍何忍聞相知皆為痛傷舉有賻贈且路
人亦為欷歔善惡之天又若有定也人生無常飄若
陌塵自古英雄俊傑透此網子不得作有情癡某念
及此拊膺長歎曷能已已一竿一櫂來往溪頭常與
知心者接晚年樂事無過此也遵甫今舍我而去社
中少此一人能不悲夫。
<other>復李端維李武曾昆仲</other>
憶與賢昆仲作別南行不覺又秋風落木矣垂老之
年不應復肩重擔第以祖父創業為後者義不容辭
盡其心焉而緣之久近不可必也。
<other>寄松陵包孝廉</other>
敬啟甬東為三佛之地太白為五山之雄贏病枝棲
衲子雲赴愚侍子生為眾發心持缽貴里承門下一
見而心許之不惜鼎言唱為領袖此枵腹苾芻所仰
望維摩神力移香積于剎那際也惟是秋霖驟作禾
穗如僵種福其誰不願破慳未免有辭更冀妙用隨
時德音沃眾知足行內豈敢定疏冊之短長如來藏
<pb n="67"/>
中秪欲成施心之終始眾流成海簣土成山白粲乞
轉朱提恐道途之難致香飯用作佛事欣法喜之遍
充謹布衷言遙訊函丈統祈道炤不備。
<other>與錢福先民部</other>
恭惟門下桑梓同鄉雲泥異路猥身林下幸聞旄節
南來翹首江干未遂尺書北訊然不佞憶在破山時
辱令先尊眷顧叨上府供億則門下乃不佞之世護
法舊檀越也侍僧乎巖貿紙印經乃蒙批示渡江無
阻推仁念舊之德曷能忘耶謹勒八行布謝。
<other>與朱近修</other>
客歲雨雪何太多耶山中榾柮火雖餘重寒逼人腹
痢頓作至今未瘳公之近況想平安耳古存老馬不
取長途天童長途也疲足何能久馳驟耶。
<other>復南澗曉庵法侄</other>
入春多痢體恒不佳毓之禪人持扎來知不忘二十
年前舊情也閱刊錄二冊孤硬穩實第週致人情宜
略為帶過不可太湊泊恐向上文字漸成俗套忝在
衰長故作此言想知我也。
<other>與理融禪人</other>
來書云在老和尚會下默默有所得但發揮不出耳
今欲發揮當放下茶湯進山來。
<other>柬韋聲玉刺史</other>
春光忽徂綠陰滿徑聞駕蒞治顒望入山話疇昔也
而不意僧來候遲寶舟旋發懸懸之情直隨南風而
渡錢塘雖然谿山兩地雲月一家祖庭既嘗在護念
中則西湖太白未嘗隔一線道也。
<other>柬耿玉齊道臺</other>
嵒棲雲臥隔斷紅塵恭惟老檀越頂肩宗社津梁世
學同塵而出塵即世而超世每以為懷耳桃花流水
已逐春風綠樹黃鸝時宣妙句山中受用對觸良多
杖履幅巾惠臨幸甚。
<other>復五磊穎姪</other>
昨從白雲回聞吾姪耑人來訊開緘知令師應請于
齊令行吳越古人自北而南今自南而北法運其有
時乎河汾之道新于旦夕也。
<other>復王言遠</other>
不佞衰且病矣復備員天童出于不得已也承注念
何以言謝惟願于援濟之暇擴此大事因緣真維摩
之身如來之使所謂曹源涸而復漲覺樹枯而再榮
其在大權菩薩彈指間矣世出世間一鎚打就豈隈
巖傍壑自了漢所可云喻耶時節因緣最為難值期
勿失之遙望遙望古南耆舊零落不佞衰敗無取欲
振刷之尚俟清光重為炤攝庶幾刱業之勞不墜于
地尊意當必念及于此柯守備初亦寡言喜于此道
勇猛信入遂覺有歡喜處此愚柔明強之驗也拙刻
四冊以備禪喜之樂其一致柯以見遠懷。
<other>復朱近脩</other>
春間感痢之後自顧形影大非故吾而住持之縛一
時難解然夢想已不在千巖萬壑而在一橈一艇矣
公之念我誠得我心作意山中有早禾可以安眾涼
風秋月可不愆期相對于桂香叢菊之畔談衷話舊
耳惜遵甫不及見闇伯不遽回寥寥蓮社可勝惋然
言遠在遠慰我好音知彼無恙差足為喜人生去住
固其命耶。
<other>復柯敬明居士</other>
自前年得書知于此道有信人歡喜處詩偈天然乃
知學佛種子植來已深不覺遇緣而發耳今又承遠
惠香儀言受教不忘發願世世在叢林掃地烹茶好
即好也只是柯道人太煞討便宜一笑。
<other>柬楊九春府尊</other>
春服既成水流花謝恭惟道體游衍天和福祉勝常
也某卑棲山中恒頌仁德茲具拙刻用呈郢正伏乞
慈覽。
<pb n="68"/>
<other>復白雲鹿門大師</other>
數年闊悰到山一罄為快所論一回相見一回老能
得幾時為弟兄此中不覺惕然非出于至情何以及
此吾兄高年宜頤養深雲弟若在近再當奉教。
<other>柬馬培元護法</other>
荒院促膝不覺五稔想念光儀如在天際客冬承惠
晶章明貞之德感佩而不忘也茲以恒慈禪友便附
楮遙訊涼風屆節萬山秋色倘駕有意于乳峰則太
白在咫尺耳。
<other>柬雪竇和尚</other>
涼風徐來山氣晴爽遙想法體必然清快弟為夏間
亢旱日夕鬱鬱倦亦隨之喜無大病耳有魏太生居
士極道氣以醫術行于郡其鍼法更熟為弟去數年
頤間之風勝于服藥久念千丈妙高名勝欲來禮足
因與作數字或山中有體中不佳者亦可一診視其
藥可嘗也有僧自杭來見幢公渡錢塘與之對語片
時而別乃六月二十五正古音在山時未審知此消
息否并聞。
<other>復與麼時書記</other>
病態日增衰相可憫幸其生恐非福也山中得雨後
神情略安深思遑遑汲汲作粥飯主何有了日法運
之降頑怠成習向之說西來大意云乎哉中夜徬徨
深怪脫此窠臼之無方也秋冬之交楓葉如花將作
雁山之行一看龍鼻水是後當收視返聽長揖保社
課西方佛了我餘生聞之想當二笑也。
又
休庵回山知休夏處即定光古佛現跡之所他山之
泉堇之美者必飽飲矣戶事若得中尊果如復周畏
翁之言海眾之幸當即與執事商而行之秋風凄清
草木變序想西湖之勝腳跟搖搖公即西行相會必
在杭蘇之間耳。
<other>示石隱珍徒</other>
今秋忍可入山得十月十六日書知此書乃舊冬所
作也其間宣城風景大概見之但又住一新庵刀耕
火種正古人行履宜耐久忍守便自不同流俗法運
日衰浮囂成習時誡門下人不許著紅履拈白拂出
入市廛搖搖擺擺見笑明眼若不遵訓非我弟子汝
亦合知凡百謹慎則千里之外如在我側也囑囑。
<other>示西華瑋首座</other>
閱字知兩年山境人情古塚幸平佛宮宜復第不須
以丈尺輪奐誇如雲栖小小幾楹不惟念時世之艱
亦稱此山之局此當以吾言為準勿惑于他言可也
佛智祖塔亦宜豫擇左右一片土安之今日之所以
有道場而不至泯沒者先宗之道力所持也吾衰矣
匡眾固非久策語錄刻完紙價甚貴印寄一部當好
藏之後印恐不繼耳。
<other>示睿能上人</other>
破山一聚屈指七年知參學之志未去于心也但人
生有涯世路無盡何不趁色力強健作個猛烈男子
一決生死之疑以快平生乎因恐可還吳直筆附規
後生可畏望之望之。
<other>示印象知客</other>
兩三年來聞在法華山結苑不喚汝入山者恐汝住
處初搆而中止也然住靜本非快活事乃埋頭操履
己躬一著使長養成就也古人木食澗飲幾十年煨
折腳鐺乃是標榜今人不知每每過求稱意要富足
要徒眾要人知我尊我此不若不住靜也即住亦不
安穩今聞數椽可蔽風雨當勵志耐性甘淡薄待己
要嚴處人要和見人要謙便是安穩舟方也。
<other>示法平書記</other>
六月中有此山戒子還吳手書一字曾到庵面會否
法運日衰保社多事有意思人正宜埋頭過日冷看
好事走名者真如渴鹿奔馬罔知休歇想念古風最
<pb n="69"/>
堪悲痛此等流不若三家村裡念一句實頭佛耳于
禪何取哉。
<other>與詹曰至</other>
忍子之來貴郡也虞其人境生疏佳山佳水或難駐
足乃承道炤四五年頭竟成一住庵人茲來太白極
道賢昆仲護持之深雅誼之篤感激感激禪風日弊
世波日下石隱又不知作何狀也嗚呼溪山千里衰
病一身陟敬亭晤同道未卜何時。
<other>與徐心韋侍御</other>
得依道炤灑掃祖庭宜久處其席矣竊以人之稟賦
允有分限孟公綽不能為藤薛大夫殆非虛語也茲
衰病日增炤理隻身未暇常住事繁何能料理乎坐
是自當出山更擇賢者則在老師兄出手眼而已謹
命執事持情上聞不及走候者濡滯之間即致葛藤。
<other>留簡報恩浮石和尚</other>
闊別甚久思得一面因鶴林促去故不能在河千候
蘭舫耳山中事已囑諸子微細開陳不煩過慮但叢
席久經廢弛必先攝之以威使頑怠者不敢作蠹濟
之以慈則善良者皆效力矣即此是入門一訣惟留
意焉。
<other>與倪伯屏司理</other>
夏間聞尊體違和弛卻天童擔子便思過候不意山
中尚有餘事纏綿遂不果行與平巖咨嗟者久之殫
公聞亦患疾人生壯年一去血氣不充諸病來尋使
人不知不覺無常之相難逃釋迦老子所言可慨可
慨二大士之慧眼必先鑑燭矣山野之病屢屢增出
不止一種古云同病相憐不知維摩大士何以教我。
<other>復金子乾居士</other>
酉戌之歲兩晤道範嗣後孤蹤萍梗不接玄論者久
矣所諭萬壽山事有始無終固房僧之習山野謂止
瀾既作法門中人自可拂衣始見高尚若立兩爭之
地與房僧何異然萬壽古剎也道座之執杵摧魔宜
如此止瀾或陵人傲物不宜如此道座如此正見護
法之切止瀾如此不無招眾之怨承道座護持止瀾
山野自宜歸德而止瀾叨道座之庇肆無法品山野
其能忘言而不一誡之哉三諷來諭善者好不善者
惡固美也乃若因善者之好與不善者爭又非美也
不若佩善者之好使不善者安之為愈也是故長善
者之好遠不善者之惡斯佛祖無諍法門也道人腳
下本天空海闊其戀戀於此與人爭席欲山野耳無
聞口無見豈弟子所以安師長之心乎然道座為止
瀾即所以為山野更望諒山野即所以成止瀾也蓋
佛祖之求人也以其法也一瓢一缽行乞四方於法
無損苟貪著居處飲食俾惡名流布法何在焉所以
山野不得不教誡之教誡之而不悛不得不繼之以
斥逐也此係法化所關非私心偏惡惟道座矜念苦
衷勿謂直以粗詞唐突則法門幸甚。
<other>與錢聖月居士</other>
歲暮接寄札知歸休老園不復四方春回禾中青士
為余言錢子以艱歲少事貨殖且中饋久無主近復
續此緣人之學道世途齟齬事與心違奈何應之曰
無傷也道之機正在履艱難險阻而始生非於宴安
可得且錢子甚慧其貨殖直遊戲耳中饋之緣惡知
不以團圞而話無生乎青士為之二笑所論書歸來
問及贅三詩二月間即了此公案矣道途難行屢寄
屢阻茲朗姪登太白聞素相識故托致。
<other>復周貞可</other>
自古聖賢生于憂患故君子處困而亨處窮而固正
操履得力時也即足下以憂患而進仁術非乎孔子
嘗為委吏乘田于道無損蓋君子心存濟世之功亦
不可無資生之術兩者相須道在其中矣所謂鬧中
取靜此則須有其方足下久於禪者何不于正鬧時
試究此一大機軸應用紜紜轆轆而轉從何處起耶
<pb n="70"/>
但許恁麼看不許恁麼會所謂作心會性會主人公
會本來面目會并不許作周居士自己會無名無字
會但放下諸念冷地自看不可性懆如人斫樹今日
也斫明日也斫斫到根上便瓦解冰消始可稱達道
人隨類自在而不分鬧與靜矣。
<other>復翠微漢萍大師（翠微精舍在燕都西山時萍于都城外覓得笑巖師翁塔以近牧場欲遷西山書來畣此）</other>
自先師化後同門法昆皆天南地北每念昔時山中
聚首語笑之樂不再得為恨茲承三千里外以祖塔
見商足徵不棄感何如之遂私心揣摩使鄰義塚歲
月不免侵蝕或為遷舉鋤掘又恐傷元氣蓋塔錐其
表也元氣其本也祖生平不徇時緣痛自韜晦及三
世而天童先師法化彌布寰宇未必非祖塔之應以
是推之其名雖義塚其脈固吉穴也寧修而勿遷于
策為上且聞智化寺先德皆瘞于左右祖蓋示寂智
化則此基穴必寺中之先德重祖尊法有以擇之不
苟苟也今願此寺僧徒繩繩相繼有隆而無衰何莫
非塔之維護或不至泯沒等于牧場也管見若此更
乞裁酌紀事錄領訖餘意竹孫能道彼在梅谿時會
下住過者今喜其為金粟孫不以拈槌豎拂為急遍
禮祖塔為務行履超過人一頭也草狀不悉。
<other>與達本長老</other>
憶老僧入天童掃塔長老別去已經十年多矣杳不
聞音信今金粟法孫竹庵來說在都中亦有緇素歸
依但行事須老實本分不可強求緣法老僧之囑也
但求得一個半個續佛慧命為要。

嬾齋別集卷五（終）

<sarticle><article>牧雲和尚嬾齋別集卷之六</article></sarticle>
東吳　毛晉子晉　編閱
鄂州　記室智時　較訂
文（己
<other>雜牘</other>
<other>與唯一禪師</other>
與兄湖頭一別又見秋風落木矣聞于爾時天龍啟
請開演唯識名稱普聞遠近崇信流出無量如來正
于兄謦欬間耳中秋左右擬過法會一談契闊。
<other>與鹽梅禪師</other>
舊歲覓一茅不就病日甚遂爾下蘇至今家舍猶在
途中四月渡江值雨不便走晤聞道履安和三門雖
清冷然正見住山家風彼圖熱鬧啾啾亂鳴者何耶。
<other>答友</other>
壽木已成承惠心銘。
<other>與山中友人</other>
西風作寒秋山變色病足不能遠陟領此深意霜葉
紅于二月花不又蹉過耶聞有天童之行果否古者
道生死事大若果則為君賀。
<other>與婁江歐沖谷文學</other>
足下高年知有宗門事期于打徹此非夙薰般若者
不能蓋尋常人多好作有為事說個明心見性了生
脫死彼以為迂語皆望望然去之故須有根器者乃
能直下信取古宿云但辦肯心必不相賺別來半載
有所契入否乞寄示。
<other>復崑山諸千如文學</other>
新正望後過無量始見足下書述令先尊眷念之意
一旦千秋心為惻然然足下道骨聳秀將來成就世
出世法克振家聲令先尊誰云亡乎。
又
病衲投跡深雲與足下經歲疏闊春仲曳策過天池
撫令先尊窣堵波恍然增我遐思還琴川省親聞足
下邇來謝事讀書歡喜無量願足下千萬自重千萬
勇往佛法世法驀忽一槌打就向塵勞中垂手佛頂
上打眠非分外事也。
<pb n="71"/>
<other>簡嘉善周君謨</other>
入春來雨雪連綿僦居村庵人跡斷絕衲被蒙頭烘
爐打坐不異在孤峰頂上遙想故園老梅當不止一
枝開也但此時曼殊不過無與對談居士亦未免嘴
盧都耳一笑。
<other>簡馮荃升文學</other>
入山而得足下為鄰玄度在咫尺矣愧山衲非放鶴
之儔耳幸蒙過存道誼何如哉暫下峰頂言念伊人
草此奉報。
<other>簡吳伯明</other>
承盛暑枉顧一彈指頃天朗氣清山川又一面目矣
松陵煙水邊偶有未了公案因而出山聞左右在城
未遑待晤緬惟尊志遊方之外而能隨順世緣不即
不離成已成物妙用有如此較之孤峰兀坐飽飯過
日理亂不聞者真如散㯉耳。
<other>復張靜垣</other>
來諭自期此生徹證乃休誠鐵石心志也但謂山僧
掃盡葛藤只以本分接人殊不知作如是說正葛藤
也且如何是無葛藤。
<other>柬周西玄</other>
領翰知冬底不能接晤矣荒院內外人情頗安唯嘗
忍飢說法聞之當一笑也有同參燭公者聚首天童
老人會中非一日住靜陽文山復四五年一缽千家
殊自高潔邇因蝗災曳杖出山欲窮水村之致聞貴
縣有荻秋精舍虛無主人其檀越為吳姓座下必知
其詳故敢通其情于左右燭師特謁可否惟命之。
<other>與吳君訥</other>
有情世間起倒如因時當秋風落木樹樹秋聲良覺
悽楚至于春日群葩吐艷紅綠又滿前矣聞足下春
遭回祿夏背嚴君亦適丁悽楚之時也唯百憂放開
致命遂志佑啟後人他日振家聲回春象嚴君如在
堂矣勉之哉居常幸無戚戚。
<other>柬王言遠</other>
近得一雨平疇交遠風良苗亦懷新想見柴桑之曠
懷齋中想亦欣然而心得也令親蒙賜柬為法虔矣
必得門下是日偕行此訂。
<other>復兄</other>
前者解維五內悽哽不可告人五七之期承院中大
眾設供轉經然皆身後事也子欲養而親不在古人
親嘗苦境乃能吐出嗚呼痛哉。
<other>與宋五陵煉師</other>
力扶教門乃所當為事但從上真人語不引亦妙所
以告足下但明其道不必計釋計儒者乃其間有深
旨也念相見時所陳尚有沾滯處異時徹證當知直
言為不欺耳。
<other>柬周西玄</other>
今歲秋成何薄之甚耶前月為庵中結制不過應個
時節外來師僧所留無幾幸而私志安分不十分以
得失關心頹然一室殊自得也想欲知近況此白。
<other>與丁方流文學</other>
重陽住波庵一接言論不惟文品清勝猶見慧心開
朗此非夙具大信根不能爾也所願從是增進克究
其實蓋西方聖人垂教深資之則可窮理盡性實踐
之則能脩己正身前賢揄揚之諒非虛語也惟嘗置
于懷他日當自見矣。
<other>與李曉令</other>
自道履之之白門也不得時接晤言獻歲歸宅又聞
抱疾不可以風今者綠楊三月時桃花紅菜花黃竹
院虛無人乃不聞跫然足音不令人深長思乎。
又
接尊札知近況林下枯稿之士古稱無事人用世者
豈同此耶日用應酬不暇正當人分內事也所惠陳
穀踰六十年直當以奇物視之或宿痾合愈而得此
<pb n="72"/>
也謝謝。
<other>與吳門玄若師</other>
某七八年來萍梗無定不接道範念與時積緬憶曩
于芸居中分題坐夜跳笑縱談猶夢中也令孫雨新
了然遠遊其志可嘉戎雷兄奄忽棄我往歲聞訃念
彼研幾教海十餘年之苦辛不覺涕下且聞死無窆
所更可傷焉培兄熱腸敦于友誼亦聞得奇恙天道
報施亦何爽耶。
<other>復吳伯明</other>
憶卑棲銅井時承道力加被飽看湖光山色中心藏
之未嘗忘也鄙刻實天地問一種野話然非有山林
泉石之情自當撫掌而擲矣乃門下跡寄寰中心遊
方外不惟不棄且欲樂聞之何耶。
<other>復李曉令</other>
昨慢去為歉三公子秀發豐厚信皆從福慧中來也
佳句深味所謂醉裏惺惺識得識不得是不必論但
于此信入奚止青天片雲十方早為居士坐斷矣。
<other>寄靈章友人病中</other>
山中安靜舊恙想輕減也病況僕曾深嘗醫藥秪半
功善調養者其要在胸中無一事健則放歌于青山
白雲倦則高眠聽良朋知友三三兩兩快談劇論自
則粧聾作啞飢則飲食隨意不必拘泥早暮幽獨則
復閒坐坐閒聽聽閒看看野鳥或飛或鳴時上時下
忽來忽去山花紅紅白白自開自落不言不語各成
其致乃至村樵負擔牧豎牽牛野步野貌不規不矩
野情野話嘈嘈雜雜吞吐無倫若平常以有心揀別
則見其鄙俗若無心領略則彼此無交涉試以閒心
一接自覺多味不必要吟詠偶然觸感有在口頭則
寫之不必要讀書忽乎興起則讀一兩葉而止此外
如憨如癡如百不解底人不計生不計死如是則真
忘病真忘病則有真忘病之樂現前久久則病去而
神復矣神得復大有為在我矣此藥頭乃軒岐所未
嘗道破秦越人信無從知也僕曾經驗敢此寫上。
<other>與李曉令</other>
尊親之變極為慘矣然既于封疆殉難死猶生也為
之後者在彰其志而已苫塊母過自哀毀。
<other>與唐琪園</other>
久不得晤念與日積尊從來知于佳園謝事脩持及
見報恩復書不覺驚歎法門之變一至此耶然願門
下以此斷文字之緣亦以此堅立雪之操務明己躬
長揖外擾暇則箕踞孤松婆娑片岫但見花開落不
聞人是非佛國之樂當不外是也。
<other>與道侶</other>
山野之性惟道聚最樂亦惟道話不倦憶雲在庵篝
燈相對豈多得耶夫子以剛毅木訥近仁吾宗亦以
勇往誠篤為尚聞初意欲過我後以事阻嗟嗟白駒
易馳晤緣難必急先務也莫過生死一關閒忙動靜
不置度外可坐斯道進毋忽毋忽。
<other>與王言遠</other>
甬東回至莊蒲堰值門下舟侍者言遲交臂而失之
怏怏至今都中聞有警北征又于何日。
<other>與孫集公</other>
住村三年不見煙壑自詣高齋乃知平地亦有山林
特恨拄杖子不得餘閒時時晏坐其間耳近者接仲
虞手帖忽聞宅內丙丁作祟吉人天相何應有此或
足下夙昔曾索牛車來釋迦老子冥復以此為警惟
作是觀珍重攝養。
<other>與李曉令</other>
夏末聞徒跣寧海迎尊先君之櫬上臺具題得恤可
謂忠孝著于一門山林之情亦為踊躍松傘甚為佳
物又非菌可易致。
<other>復天童木陳和尚</other>
承憫念賤體幸邇來可杖行第出門尚有小苦銘塔
<pb n="73"/>
一事舊冬欠商遂成少不更事然為人後者發揚先
人光明不一而足念是或可恕也。
<other>寄江陰乾明寺元白禪師</other>
某生平意在巖壑苦為村僧如籠中鳥忽忽不樂君
山憑眺風雨俱來放言抒懷同心在座嘉會豈易得
耶又想古寺清秋長廊直入法堂前艸深一丈行坐
自得一任門外漢窺覷豈非真古宿高風哉。
<other>與社友</other>
人生而靜天之性也不平者其有激焉何以治之其
恕矣乎何以言之人性同也有激則不平若彼彼相
激彼彼不平小則成隙大則成怨怨而不息則父子
之間君臣朋友之際一旦不顧未有不至相戕相害
者隙而至于相戕相害何所底止乎故莫若靜之以
復其初也語云君子之過也如日月之食焉過也人
皆見之更也人皆仰之今公情關骨肉理宜不平豈
為過乎但望一靜則吾所仰者竹院無事清晨頗涼
幸即移玉。
<other>與沈傳中文學</other>
端陽別來瞬息秋中矣遙憶天門山色恍焉在目第
不得共居士納涼橫山頂上如何如何。
<other>答李曉令</other>
適喫午飯佳蔬忽及齒牙俱甘矣冊葉像卷已為塗
抹但非當行聊塞來命耳。
<other>復諸千如</other>
前自敝里過貴邑應酬煩而精神倦故不告而行矣
意者秋以為期復過雲在談衷話舊旦暮相對也惠
履甚輕便步時恒念足下不既。
<other>答葉嶽心</other>
來字山僧西遊居士東櫂此即好與三十棒何故只
為山僧不曾動步試問居士腳跟又且如何。
<other>答錢聖月</other>
接佳作讀之甚快菴主亦欣然寶之所付紙聊以應
命婁東歸尚圖竹下一坐。
<other>與許白生文學</other>
玉峰聊寓適當搖落懷想君子殊深白露蒹葭之思
恨不能溯遊從之耳。
<other>與虎丘道侶</other>
五月一宿高齋殊覺快意恨無暇不得上生公可中
亭領略晨霞曙色耳。
<other>與諸合甫</other>
雲在逗留不過半月虞山不過一日程臨行能同到
空潭之曲坐坐乎故里道俗信有為者多倘得一二
有道激揚此事虞山玉峰雖曰齊魯不一變並幾于
道耶。
<other>與葛瑞五</other>
入鄉聞冒風今愈否木樨已開過獨西山幾片石似
不能忘情出月若及門諸子來當率其向孤峰一坐
足下當為導師一笑。
<other>與葉嶽心</other>
來時汗流浹背今寒風凄其將吹人過他山矣足下
其念之乎。
<other>與嚴髻珠</other>
清燈靜夜娓娓談心追味玄言喜而不寐昨歸途晤
鶴師又承畫安眾久遠之方聚流成河積土成山令
有餘不足皆得向緇田植種惠而不費旨哉斯舉聞
戴仲老有塤箎之應打鼓弄琵琶還他一會家靈山
法筵儼然未散欣慰何如。
<other>與葛瑞五</other>
月夕出山興之所乘殊覺幽曠獨歸室中未免深長
思耳群陰已極一陽將來未審君子天心能復炤于
寒谷乎。
<other>復松雨師</other>
還山冗冗未及造謁更承枉顧感佩感佩歲云暮矣
<pb n="74"/>
空谷寂寥私擬新正人事完局逕抵高齋想其時庭
梅試花或不置我于清香之外。
<other>柬空林大師</other>
太陽傾倒忽又隔兩年頭生平知益思雖長而晤焉
寡晚節苦境良在茲也荒山開自齊梁而山光潭影
實見于唐詠或能乘興汗漫其遊雖曰百里一帆可
即已囑愚侍辦舟倘能不棄真所謂從天降下也。
<other>示靈嶼上人</other>
覽書知有志宗乘非一日矣古人云若也形于紙墨
何有吾宗一紙頌皆岐路邊事確實處一字不著不
知又如何通信來。
<other>寄沈傳中文學</other>
棲真僻在東南清絕高曠于中閒吟散步殊稱病軀
不謂出山後天時人事遂有阻隔舊歲與朱近脩商
訂今春必同渡錢塘渠甚有意移家剡上作桃源隱
者因犯傷寒一冬在床席今始起也慈恩來山野即
思俶裝聞道路難行又復擔閣弘文出門久欲先歸
故附手疏。
<other>復姚江沈求如居士</other>
大陽話別日月易流回想深山晤對不能驟得為恨
興福為脫俗之地檀命難卻暫歸一應然未免復熏
俗氣長天孤鶴棲真時在夢想承諭入山唯恐不深
非深相為何有此肝膈之語日下尚未能灑然擬在
春深夏初過法海一禮妙兄塔兼圖促膝石上商巨
細法門飲清涼之泉耳。
<other>復鄭子康</other>
飢思食倦思眠近來真境此外無事矣得粉團喜甚
前過敘作得二偈附上。
<other>與李曉令</other>
連日大雨想花神亦隱身去矣院中無聊惟隔墻望
桑葉耳。
<other>復王侶石</other>
適捧二圖章不忍去手私意不滿更有索焉想博雅
君子不吝此大布施也。
<other>復李曉令</other>
雨雹之後繼此霖雨房屋濕蒸四肢困倦唯啜茶打
盹而已圖章領訖然此筆法又未見也。
<other>柬鶴師</other>
憶別河干綠楊紅杏殊快心目歸村院惟見菜花滿
田而谿桃零落已盡春光如駛病骨不強兀坐室中
浩然長歎。
<other>與葉嶽心</other>
世相虛幻病軀倦贏孤峰把茅諒時不可深村數椽
得以閒坐困眠老我餘生復何求耶但得屋邊有樹
牖外有竹門前有水可居數人足矣若曰此非知識
局面不知三百五百鬧叢叢地自有大叢林在何必
求靜乎。
<other>與高靜之居士</other>
去秋雲在會晤非一衛法之誼見于辭色豈直金湯
是稱直以緇流為骨肉矣不忘不忘然崑多君子又
得有道引之向上行履則闤闠阡陌皆佛國也病軀
將來謝院事必求仁里以處。
<other>與雪＆CB21208;首座</other>
棲真之行移在秋者其時以興福事未結局故也今
則旦暮可行但不知途路如何僧是離鄉艸遠則有
香我力辭破山者以此久住則不美也公當以此籌
之廣眾中是非雖有忍辱鎧何在我不十分強公在
公當原其大者前進可也。
<other>與印象知客</other>
好山好水其誰不愛然美膳中有毒自當棄之矣所
以衲子住處人為上境為下聞在雲在過夏相宜否
古聖惜寸陰百工必居肆況我病矣倦矣將謝事矣
天各一方散時多而聚時少能不動心乎。
<pb n="75"/>
<other>簡吳稚仙居士（二首）</other>
孤峰寥廓縱目八荒宿痾得以灑然更得有道相鄰
歡喜增一倍矣齋頭有暇把臂白雲之上固所願也。
又
兩湖名勝乘興一泛更得高樓縱目伊蒲飽腹真快
遊也圓劑領訖服後當報其利益。
<other>與吳仲木</other>
接教知近況雖彼此相去然登山頭見澉城恍若見
君子道同而情真蓋不期然而然矣菴中殊自適菴
主蕭散亦正合疏野第因破山僧來聐聒兩日覺牙
疼亦不妨耳。
<other>與陸哉生文學</other>
日者捧缽高齋春風逼人如遊武陵桃源蒼黃滿眼
又若登孤峰峻壑別後不無想念村上化士還傳稱
道駕欲近日過山囑童子掃徑以俟。
<other>與陸子念居士</other>
谿菴逗留承喬梓枉顧既醉既飽兼示瑤章所獲多
矣竊聞初度與樗散相若欲申繾綣謹製山偈一幅
嘉賓宴集華堂之上錦屏繡幢間插入巴下之音乃
希有事然亦君子之優容也一笑。
<other>柬陸葆翁</other>
歲聿云暮空谷無聊獨梅蕊含香橫斜窗外差可人
耳然新年頭應接甚煩意欲向僻處避數日燈節後
望惠然石上一看新泉。
<other>與靈嶼上人</other>
久不面甚念聞病不能步履此正加功時也惟人有
病他念俱息惟念生死最緊十方諸佛皆因念老病
死而成道所以病在參學人分上最有利益也我與
汝同鄉人又是舊相識故不以客語相告。
<other>與香際上人</other>
扁舟偷閒泛乎海濱復因夏期相逼撥欋即去念未
及與上座一晤拙語一冊寄覽少見惓惓。
<other>與吳稚仙</other>
鷹峰葛藤竟被令姪流布狼籍狼籍在海虞尋秋過
一谿菴又有拙語謹奉尊覽雲水之蹤晤期不定神
往神往。
<other>與徐非一</other>
紅塵而脩白業古所難也緇服而舍紅塵尤所難也
非善根熟時節到其能耶有作易想者又相似出塵
而實在塵也我不勸公即出塵但與出塵之心相應
即身不出塵可也。
<other>復陸叔範居士</other>
衰病之軀厭煩喜靜天童之任力已辭卻偶來幽僻
心所眷眷但以路遙蔣徑梅花徒神遊而已。
<other>與陸藎臣</other>
法緣結聚固自不偶然非不偶既出于偶豈能常偶
耶古人如貓捕鼠孜孜于是者亦以日月易流師友
難遘求師于心吾何有隱念之念之二六時中精神
當興起十倍水窮山盡得一轉身不移寸步不妨入
室矣結冬嬾東話西語無可相寄偶來殊僻難定即
往直付之偶來而已。
<other>與陸平叔</other>
人生知命之外血氣中衰縱金丹大藥莫能滋益以
非本元豈能長固若能長固世當無老病或貧賤不
能致秦皇漢武定南面萬世矣彼莫能之則可知世
相無常乃先佛誠諦不易之訓也從無常而生厭離
得道者如毛戀無常而欲出世得道者如角豈特如
角我未之見也唯座下久研法味深得道腴病衰之
魔必以此勝之也。
<other>與范遵甫</other>
日來求閒反被閒役聞闇伯過我兩度皆出外不值
人生良會亦自難得然人生之役役無已多半為居
處飲食而然使居處飲食不謀而遂人亦何苦役役
<pb n="76"/>
所可笑者方外之人無父母兄弟家室子女而亦役
役不休何為其然也老子云吾有大患為吾有身信
斯言也雨中無聊偶懷書上。
<other>答鄭子康</other>
嬾齋而得新詠嬾亦能感人而新詩又能起予嬾嬾
相感嬾之趣味非嬾人不知也大士緣起經歷名公
多矣其再摹時適同尊翁生齡此因緣非偶尊翁其
再來人乎近詩得暇當錄寄也。
又
兩日來心想只在佳園李子上真所謂醉李也得三
十枚不覺喜躍餘廿枚欲我分諸左右恐不足要將
佳者補之殊覺吝吝耳。
又
前李珍藏日食四顆今復得二十枚意外之遇也又
大雨不損香色益見護持念我所念矣然貪心不息
又待來年聞之當一笑也。
<other>與隱峰侍者</other>
今春雨水連綿欲看菜花阻我佳興至五月初始移
櫂從新城盛澤北麻一轉總遊戲三昧而已即欲撥
櫂至汾湖以出門日久院中有事逼歸不得如願也
中秋邊擬過池上看月其時不識可抽身來一相聚
乎。
<other>與廣潤木陳和尚</other>
夏雨彌月蒸濕異常吳江道信歸自台嶺稔知法體
康勝勤眾七月流火涼風徐來千巖萬壑之中爽氣
先集秋色既佳遐想几杖又必悠然得其樂矣散步
谿上胤靈過門因風寄候深冀慈原。
<other>與梅谿庵主</other>
溽暑遽返得無勞乎梅詩快讀塵埃脫盡如坐冰壺
非詩不洩梅之神非梅不發詩之韻詩乎梅乎殆莫
可分矣刻完必先寄我一冊使得坐遊于孤山之下。
<other>與王侶石文學</other>
客歲中秋小山看月乃極快事惡知自今思之為極
哀事耶曉令往矣小山依然至中秋夜月必仍來欲
得曉令為展紙磨墨看山野寫詩其可得耶曉令之
死蓋不忍言矣足下為心知誨此諸孤覽其庭囿其
情亦必有不勝言不忍言者矣茲來自京口不得見
曉令又復不得晤足下此中鬱噎紙墨所不能洩也
悼詩八首附致靈所倘足下見之為一讀與諸子俾
諸子對其尊公而誦之曉令非蒙蒙者其必踊然而
聽余之詩毅然而登道之岸矣唯足下善勗其郎君
即所以慰曉令也。
<other>寄曉令諸郎君</other>
尊公溘焉棄世人事何如此耶茲來舊院不得過宅
一弔悼詩八首一讀尊公前以見久交之誼書一緘
可致之王先生逝者不可追今日之事願諸公子勤
讀好學不墜書聲即尊公于冥冥之中亦歡然放懷
矣薄儀附致以代漬酒。
<other>與商尊法侄</other>
一春冗冗直至四月望後還山寺中雖澹泊而綠樹
環遶濃陰蔽天又多脩竹日夕涼風不搖扇亦快爽
也且淨房浴室賴知浴皆就燈火無缺安居亦稱自
在矣吾侄聞之必有快于心也。
<other>寄極樂庵嬾石監院</other>
佛訓比丘出世先脩慈心大士度生全憑願力上座
能安老病度異類此與慈心相應也未得如是必欲
如是此願力也慈心普願力堅何事不可為何為而
不成乎。
<other>柬庉村浮石和尚</other>
丹陽舟中匆匆言別殊歉于心捧讀尊錄自在說去
文旨清徹不落近時濃抹之態真足垂世不朽弟何
敢舉筆於其間耶承命不敢套辭繁處略刪幾段至
於第三冊碎栴檀片片皆香似不必去取矣。
<pb n="77"/>
<other>復錢聖月</other>
歲晚得札不勝憮然念曰何錢子頻年所遇如此乎
古南寂寞不減秋亭即於此送臘迎春想錢子未能
即咬莖虀未免推向門外此為別也而其同者幸錢
子有一莖虀在腹中將來可漸入佳境嬾叟作是實
語錢子覽之當一噴飯和介老詩并登金山作俱已
披誦感吉人之永逝念嘉會之不常祗令人添牛山
之悲耳藏墨甚佳弗敢輕用俟有新詠發其光也。
<other>柬周公貞</other>
昨暮燈下忽成莖虀詩足下目之當一笑耶然天機
所至不期然而然乞并前書緘寄聖月新年完一詩
債甚為自得醜妍不知也呵呵。
<other>與范遵甫（二首）</other>
昨敘甚歡夜來方雨天之隨人如此耶明欲出門四
五日歸時再同看梅野外或櫂湧蓮一看近修劇談
半日皆樂事也。
又
今日有意大梅恐早間雨妒減其神矣公能念之步
至河干小舟候談也不敢多拉人惡不靜故。
<other>與朱近脩</other>
谿東有老梅一往觀之雖不甚奇諸梅當遜之也與
范子留連移時惜公不與覺興短耳京口尚未去亦
厭去業風所吹又不得不去也在遲遲耳望邊若舟
回須拼一日桃柳下坐。
<other>與法平書記</other>
開書知吳下氣象種種可觀此林下人之福也庭梅
盛開須及時看好但心欲來而事有阻念之不覺此
中搖搖耳大約清明邊可出門想梅花雖謝桃杏必
能待我也。
<other>柬木陳和尚</other>
古人弘法罹難何代無之如石門棲賢覺範皆英偉
奇傑之人自經世患而光明愈赫赫難掩苟不經憂
患又誰見其英偉奇傑也哉武林帶水一葦非不能
杭因癤毒彌月未瘳步履拘攣致失躬候也。
<other>柬報恩浮石和尚</other>
賤體正在困頓岫徒促入西華買舟復止步履實不
便也況華山為舊遊之地含法師亦舊同參契闊已
久亦思一晤然必待精神稍充始能往返盤桓聞佳
園樹木蔥菁有閣有亭可以登眺此弟所甚喜臨風
懷想不覺神飛。
<other>與玄若禪師（二首）</other>
憶別又踰年矣南北馳鶩渴鹿野馬自笑狂癡乃入
春來忽患癤毒經今未瘳人情形貌已失故吾攬鏡
捫頭深生愧悔緬想道體耆年珍攝宴坐室中吉祥
止止動靜攸分天壤莫喻大圓鏡中必生憐憫扇頭
佳詠何過譽耶塵坌填胸未能唱喁報命在京口時
粥飯之暇有懷三十年前故友如同戒二公今不多
得用是描寫生平一申想慕今已付梓吾兄必樂聞
之謹持數冊呈覽或社中舊交見之二公雖化去而
神情儼然夙昔之盟固未寒也。
又
暮年受用無事為福聞禁足自怡餘閒悟寂方寸未
寧者豈同日而語耶神往神往蒙論正觀銘誌厥旨
高深學既蕪陋語又顛連恐不副來命幸長公一記
索隱鉤深古今咀嚼倚墻靠壁或無誚焉及乎舉筆
目眩神倦首尾不倫非真非草皆以意造想二王之
必無我法也舉似左右當一噴飯。
<other>復周青士</other>
周子固窮別來無恙深慰深慰衰朽雖在青山古寺
中無日高未起之福役役如在市井周子居市井而
心常如在山林之閒靜我知之矣周子亦自知否耶
知之亦足以自樂矣富貴浮雲不必相較也。
<other>答王薇垣</other>
<pb n="78"/>
雲山千里經年不得相聚念之念之然居僧居俗各
有家計此難免者但纏縛中緊緩微有不同耳今欲
出離不必太著忙又不可全丟下但好事只管做去
便是出離之法齋得一僧是好事不可不齋念得一
佛是好事不可不念靜坐得一炷香是好事不可不
坐記取記取不可丟開好事徒自著忙徒自煩惱無
益于修行也。
<other>與錢聖月</other>
相隔兩月晴日甚少中秋月色又付之烏有山中亦
覺無興致令親楊君已惠一圖章極文極雅然念因
公所致摩挲而復馳想耳茲初八夜見月生喜不覺
多坐一時遂冒寒嘔泄累日正無排悶處忽又得所
寄佳鐫一方如對公面置之案頭不忍去手。
<other>與朱近脩</other>
嚴寒聿至雪霰紛飛一年又復告終神衰病集未免
悒悒其懷耳公之所履又何如耶椒盤柏酒寓以詩
文情懷庶幾可遣然來日苦短興盡悲來諒亦大同
于我也。
<other>柬鶴師兄</other>
嚴髻老親製圖章楊曰老以海王百谷類不肖皆莫
大之惠也至于廣慧聞公法誼惓惓而五六年曠隔
疏慵成性當必諒我湖州靈上座久約登臨乃匆匆
不上前春風梅花幾度遭渠冷笑仲行純甫在山中
承甚相愛纘先憶在垂髫時晨夕歡笑今亦成老友
皆意中所念拙錄粗扇乞分致之。
<other>與陸葆翁</other>
月日住四明天童山苾芻某頓首不佞處方外與宗
族鄉黨闊絕久矣凡婚喪之禮匪特不行亦不與聞
也茲有所啟者情之有不得已也情之不得已則非
道之所在然亦義之所在也願我翁詳聽使成其義
不佞少失學家貧年十三寄食于舅氏益所公家我
翁所知也公時無子欲子不佞而不察內政之苛忌
暑無苧寒無絮眾僕皆欣欣然溫飽而不佞飢不敢
啼寒不敢聲驅叱使令求等於廝僕不能得而公如
弗聞見蓋名曰甥舅不啻如路人也于是病憤反舍
年十七從舅君平入泮往拜之外叔祖季吳公見而
喜留于家亦我翁所知也在季吳公家踰月從之出
入一日忽命不佞稱君平舅為兄舅姆為嫂叔祖母
黃氏所教亦然無異辭不佞不知所謂而口難之歸
白先慈先慈曰此外公愛汝欲汝為子矣汝從之亦
好但他人或有言後不便不佞奉先慈語在迴遑間
卒難改口間聞二老人私語謂君平舅既讀書已何
暇理家業此郎識字警敏無外習勝我兩姪他日一
專舉業一主家門如兄弟相依可也所言兩姪者蓋
季吳公之兄子少孤皆賴公撫育及長有不合咸去
故云季吳公因晨夕數四命不佞稱君平舅曰兄姆
曰嫂焉不佞終以為難既而君平舅言于二老人謂
不佞資性敏可讀書二老人又喜曰既有資性待他
讀書也罷公之兄子果嘖有煩言不佞乃守先慈囑
二老人知不佞意乃默前語然不佞恒處君平舅書
齋相對怡然未嘗一日不如兄弟相語相樂而二老
人愛撫又未嘗一日（不以）骨肉等視不若撫二姪之疏
也即君平舅姆亦未嘗一日不如小叔敬待無履製
履無襪製襪故不佞雖不順二老人過愛之言實未
嘗不受二老人暨君平舅過愛之實三年在其家安
心肆志如父母家然外祖母愛撫尤篤將出呼從者
既醉恐飢睡至于冬夏浣濯靡不親視親朋宴會靡
或見遺匪德其飲食也推其意無時不愛我立于其
前也逮三年之後君平舅赴館季吳公入鄉應接家
庭指揮僮僕盡囑于不佞而外祖母見不佞在側則
喜有事他出則望焉思焉雖曰愛甥幾同真子矣從
是季吳公定婚割產欲速成之媒妁到門矣行聘有
日矣不佞終守先慈囑以他日未安為念然亦出塵
<pb n="79"/>
時至有負二老人之心非二老人有始而不克終也
惟此厚德已銜三十年餘一回思憶恍然如昨今二
老人骸骨異處其孫飄落能忘情哉趙氏親枝唯益
所舅有子然尚幼俟其長恐二柩不能待每與家兄
商之曰此或以幼弟出名聯絡至親從旁贊助又必
得至親中一老尊長坐炤不佞初難之因念不佞兩
番寄食外家皆我翁所知是以奉聞且我翁與趙氏
戚誼無間默自揣摩必欣然許未議為義舉也其賻
葬之資已豫為計尚有至親諒能竟事其要者必得
縣尊批示公安雖不法死者無知古人有澤及枯骨
傳于後世此有仗我翁精思以開陳密用而措置也
昔魏客謂信陵君曰公子有德于人願公子忘之人
有德于公子願公子勿忘哀哉今季吳公暨外祖母
四人皆之九原其德不佞必相忘也其在不佞忍相
忘耶德至于不能相忘既處方外則亦已矣何必必
以安其骨是念蓋不佞推季吳公當日欲嗣立不佞
之心有子義于君平舅有弟義親緣可棄此義不能
泯沒仰惟仁鑒俯就而成其志寧獨某方外一人踊
躍實與趙氏百世感且不朽某不勝懇切惶悚之至。
<other>復陸葆翁</other>
翁年高神旺福履綏之某隈身空山搖搖如侍座側
舊秋趙氏四柩未安陳情獻議正以道途修阻未能
踵叩承慷慨許主其事九泉蒙德蓋無窮也且嘉獎
之言溢於長箋詞嚴義正益令人歎服。

嬾齋別集卷之六（終）

<sarticle><article>牧雲和尚嬾齋別集卷之七</article></sarticle>
東吳　毛晉子晉　編閱
鄂州　記室智時　較訂
文（庚）
<other>頌</other>
<other>雪竇石奇和尚手書華嚴經頌</other>
 大哉毗盧法界藏廣漠甚深難思議一塵中現無盡
塵塵塵有佛剎安住佛身充遍悉無餘毛孔復含無
盡界依正同然莫可分而亦炳然不雜亂譬如千燈
共一室亦如帝釋寶絲網十方薩埵來如雲影現其
中作佛事各說所習妙法門各各向我毗盧佛菩提
樹王枝葉旋婆娑遍蔭金剛座雲臺寶網彌虛空自
然而雨莊嚴具如是眾妙莊嚴具皆代如來宣法音
如是法音流十方愚癡凡夫若聾聵焦芽種性亦尟
聞大心眾生乃能見唯我勝友奇大師舍盡曠劫妄
想執竟將舌端作墨海書此無礙妙章句置於空山
勝道場風雲樹神冥擁護我來獲窺心眼開三復喜
覺盈身意再拜稽首世間雄及與遮那昔同行願大
悲雲遍覆我令我速達根本智令我速成普賢行願
樓閣門彈指入願三世性疾明了廣及沉冥諸有情
剎那共證如是法 
<other>四大家所書華嚴經頌（有序十一首）</other>
騎虎頭踞虎尾第一句下明宗旨毗盧老人偕同
行菩薩在逝多林中現無量神變正如傀儡登場
尊卑好醜詼諧歌笑一一可觀不知線索卻在別
人手裏當時二乘在座聞如不聞見如不見豈不
是具大人相然且喫飯同個缽盂腳下有一坐具
地無人占得道他未遊華藏無有是處善財童子
一生參學便與普賢行願等大心菩薩聞風而起
從昔至今換卻人許多眼睛此又是大奇特事可
想可想然則要明華嚴宗旨端在第一句毗盧老
人坐菩提場未開口時已落第二句畢竟如何是
第一句住住趙州云如人暗中書字字雖不成文
彩已彰頌曰。
 四家書部好華嚴末後山僧動筆尖春過小窗新綠
滿象王鼻孔一時拈 
<pb n="80"/>
 毛錐快利墨池渾攜手同趨法界門等是法王真眷
屬菩提場內各稱尊 
 慧業文心不等閒留將點畫在人間參求倘遇奇男
子樓閣重重海岸邊 
 青山白社送殘春流水桃花試問津誰是曼殊誰遍
吉毘盧法印屬當人 
 一莖艸上現瓊樓湛湛壺天賞不休五百聲聞齊按
劍如何能把夜光投 
 兜率須彌最吉祥坐來宮殿寶雲彰至尊不必重開
口自有群仙說秘方 
 寶網華幢匝幾層光明雲裏應真僧轟雷莫駭從空
打三月龍門燒尾騰 
 娑羅林畔水煙深海闊山高月未沉路債未完鄉夢
杳隔江招手有知音 
 真金不厭火來鎔淨極光生匪類銅打就瓶盤好顏
色街頭賤賣與村儂 
 高山日出影蒼蒼多少人家在夢鄉若使玉雞啼得
醒眼前天地只尋常 
 法界浮雲點太清到頭凡聖也空名劫先木馬嘶風
起直踏毗盧頂𩕳行 
<other>補陀山舍利頌</other>
明州鄮峰育王寺應現釋迦如來舍利世所知也
丁丑春余友同參木陳忞公登南海補陀憩錫梵
音庵庵亦有塔供舍利詢其所自庵主云有梵僧
賚至亦釋迦分身也公因捧瞻作記發揮如來因
地精詣明暢余讀而踊躍乃稽首贅為之頌。
 佛真法身充滿法界歷古亙今無成與壞草葉縷結
大地山河絲毫不隔交光相羅咄嗟群有迷頭狂走
常樂法中死生虛受唯我鼻祖神而明之巍巍堂堂
三界大師鹿苑放憨雙林賣俏火光自焚百骸俱妙
梵僧何年來渡海潮被褐懷寶一葦飄飄小白巖前
解開布袋阿誰證明有觀自在鄮峰相望隱隱隆隆
一點水墨兩處成龍地變黃金河成酥酪如來身相
何處摸索咨爾海眾切忌尋光外求有相與汝無當
勺水獻誠散花供養我身佛身等無二相見法實相
證佛堅密萬水一源千車同轍自覺覺他盡未來劫
我作是頌普告來哲 
<other>千手眼大悲菩薩頌</other>
 大悲菩薩垂方便於一身現千手眼眾生本有種種
欲菩薩乃示種種變日月寶鏡摩尼珠蒲桃楊枝及
罥索寶盂錫杖白拂子傍牌弓箭金剛杵慈威並作
折攝施天魔鬼神咸拱伏青紅紫白妙蓮花五色雲
中有化佛菩薩神變何有窮四十二相示少分吁嗟
眾生乎眼同自蔽妙明異菩薩大悲心中平等慈巧
將安置菩提路我伸讚歎用筆舌亦以手書以眼照
敬將少問問菩薩我身手眼凡幾何菩薩廣開甘露
門熙怡必當酬我問見聞隨喜得心開亦如菩薩所
回向 
<other>雪彌勒頌（十二首）</other>
 不待當來早出頭曾拖布袋走明州滿身寒雪今來
此又等何人海岸遊 
 頭顱怕載寶花冠冰雪為肌頗耐寒族姓多遊成佛
晚卻來村院暫偷安 
 兜率陀天懶得歸放開捏聚應群機分明遍界身無
隱惱殺行人看雪飛 
 坦腹春風牛似獃誰知大雪滿頭來時人未識真彌
勒惹得渠儂笑滿腮 
 一片清光遍界鋪誰名彌勒起規模問來直得禪床
動好送渾身入火罏 
 多緣宿習愛風流面目無端混玉樓笑煞當來慈氏
佛隨波逐浪幾時休 
 一花一佛滿叢林卍字胸橫紺目深此個天真最奇
絕嚴身不用紫磨金 
<pb n="81"/>
 大地山河影現中正當彌勒顯家風眉毛仔細從人
看非佛非心徹骨窮 
 樓閣莊嚴日洞開天光赫奕此中來遠方歸到門前
坐合掌南參有善財 
 凜凜寒威萬屋霜重重帝網正交光阿誰成就無生
忍卻把雙眉特地揚 
 不離兜率降王宮佛佛從來示跡同淨業久修無染
污何曾真入母胎中 
 淨琉璃地作安居笑臉人人識得渠何物手中多賣
弄數珠百八是硨磲 
<other>和南宋天封佛慈禪師蜜蜂頌（二十首　有序　附原頌及金明進禪師
和併序）</other>
余閱佛慈五頌詞旨超卓蓋資深逢源為人一出
手眼者也學者捧誦政不可作游戲文字觀耳因
亦步武奇正相生機軸各變變固不窮第不知鍼
鋒毒氣阿誰撩著失聲叫喚目蜂子為仇讎也呵
呵。
（附）原頌（見金明寺斷碑）
千花蕊上刺香時百艸頭邊得意歸一竅透穿通
活路遊行無礙去來飛。
風光占盡作生涯鬧合門前趁晚衙君看不言而
自信兒孫整整世其家。
桶底遭君打脫時從前活計頓拋離超然不戀舊
窠窟空有層層釀蜜脾。
平生底事付風光日暖花開個個忙𡎺著等閑遭
一劄痛連心髓要承當。
老○○○閉刳桐向上令參一竅通禪者不須窺
戶牖鍼鋒劄著面皮紅。
金明進禪師和序曰余庚寅春移梅次掘深土得
斷碑半截洗閱蝌額有天封佛慈禪師法語八字
下勒警語一篇并蜜蜂頌五首蓋南宋紹興己未
長至日華頂支離覺穸書遺祖炤顏侍者者余為
移至法堂及稽燈傳佛慈為圓悟嗣又考真歇了
塔銘了曾在祖炤會中為首座觀此洵知二大老
出世開法金明非小緣也敬述緣起并勉賡和順
治乙未春金明悟進識。
類墮風光妙密機紛紛鬧裏帶香歸百千慧命同
心接不令而行翼翼飛。
同門出入各天涯縱在途中不離衙滿徑芳菲皆
活計翩然落艸問君家。
驚天動地出窠時義斷恩忘永別離從此門庭雖
各立同風千里蜜生脾。
朝朝鼓翅弄晴光拭露穿雲花底忙劈面相逢無
避處一錐腦後痛心當。
從緣入得這空桐透過窗櫺處處通豐儉隨家同
受用江南三月落花紅。
 因陀羅網未生時攪亂虛空著處歸漆桶相呈收拾
後解承家業出林飛 
 百花叢裏作生涯隨分些些納入衙花肉盡捐唯得
髓老胡一脈此傳家 
 鋒鋩各展令行時日炤天臨勢陸離為問花間多少
眾三三算去燥人脾 
 大地何曾礙眼光色空明暗大家忙一門狹小挨身
入殺活之機不可當 
 百千聲氣聚刳桐卻許知音暗裏通笑煞等閒非種
艸刺來皮下血無紅 
又
 風和日暖百花時此出遙看彼又歸個事克勤能荷
負全身入艸又還飛 
 春光如海浩無涯喜得花林近在衙活計天然無打
算枝頭一拶便還家 
 紛然作息太平時生死同條誓不離李白桃紅遊法
界花成蜜就慰心脾 
<pb n="82"/>
 多年漆桶忽生光早起花間炤舊忙渴飲飢餐現成
事潛行密用貴相當 
 俊哉出處托孤桐門外無容一線通春色暗藏姑待
價無端野老眼睛紅 
又
 遊行紫陌賞花時陣陣香風透翼歸竿木相逢渾不
讓通身活眼重前飛 
 抹過山巔又水涯無邊春色總投衙就中堂奧無人
見明暗相參付克家 
 聚頭林下此何時真子俄然敕遠離各自稱尊蕃化
育拈來山蜜潤君脾 
 聚糧三月趁春光大似禪和普請忙未肯見人胡亂
刺從來鍼芥要相當 
 高山流水在枯桐異類中行氣味通任運杳然忘歲
月楓林秋老不知紅 
又
 紛紛蝴蝶鬧春時採得花香各自歸鼻孔一同為夢
異入廛還共漆園飛 
 三月春光亦有涯晝長花落靜山衙運籌廊幕無行
跡妙握寰中見作家 
 林間分化羡知時飲啄尋常道不離摶取上方甘露
食中邊一味養人脾 
 扶桑日出海門光舉世營營有底忙六月山房爭坐
蠟曼殊隨處請承當 
 西風剪葉下梧桐吹起秋聲萬竅通巖穴隔開人世
事明年再看百花紅 
<other>贊</other>
<other>一佛兩菩薩（李子曉令倩周君圖繪供石佛庵）</other>
 石佛先住畫佛後住先後不同同稱尊世石佛維堅
畫佛維好鎚鑿既精筆墨亦巧獅子奮迅象王回旋
偉哉上首各坐一邊三人相對眉宇澄徹毛孔細看
有無盡剎文殊智深普賢行大迦老無為一彩兩賽
凡百瞻禮分別則癡請看鼻孔人人下垂 
<other>藥師佛乘白牛像</other>
 佛心慈牛角雄遊行法界疾如風分身異類中琉璃
光明不可掩清淨願海十二重 
<other>觀音（二首）</other>
 空谷之音有呼即生感斯應斯啐啄同時是為妙智
救世間者君子頂戴其文蔚也（介盤文學請） 
 無剎觀音不現身那分南海與南京賓寰信得時瞻
禮鸚鵡崖前送好音 
<other>繡觀音</other>
 一絲未動妙相難尋金鍼纔度慈容儼臨獨立鰲頭
以耳觀音寂然而應一極悲心流者是水飛者是禽
圓通無二顧盻沉吟 
<other>大悲菩薩</other>
 有手能用有眼能照云何菩薩照用獨妙隨眾生量
計數以千而虛空體曷乎方圓凡百有求誰無手眼
就路還家滿菩薩願 
<other>魚籃大士</other>
 行大方便轉大癡愛籃中鮮魚是人喝采除卻馬郎
不知誰買 
<other>大士象王圖</other>
 打鼓弄琵琶相逢一會家我方垂隻手彼亦露雙牙
水盆苕帚錫杖袈裟機錯落事交加商量個事無終
極一片娑羅蔭石斜 
<other>羅漢（二首）</other>
 虎可馴兮龍可制聞聲見色心無住已超三界大火
宅並坐山林恣遊戲咄有朝瞥地肯回心定不作斯
自了計 
 朝遊西天暮歸東土遇著同流並頭晏坐我不知其
誰謂是出塵羅漢目光暸人長眉覆面相顧經年梵
冊不展未免借伊竹杖各與三十何故不見道不起
<pb n="83"/>
於座現威儀坐證無為未足奇 
<other>十八大阿羅漢卷</other>
 奇哉奇哉這一隊漢不從天降不從地湧劈空走出
大家打鬨向聞迦葉三昧阿難不知阿難三昧商那
和修不知問伊行道甚年中切忌去來隨六賊打頭
彌勒笑呵呵布袋橫拖肚皮急知他成佛在何時面
面相看露風骨咄 
<other>十六阿羅漢卷</other>
 十六老古錐皆是阿羅漢煩惱雖已除餘習猶未斷
各自逞神通慣尋山水看秪因無殺心猛獸都合伴
現身亦甚小量來三寸半飛騰向虛空把人眼睛換
三界苦眾生擲下渾不管如獐在鹿園獨跳從他喚
若遇黃檗老腳脛定打斷 
<other>初祖達磨（二首）</other>
 道人一白紙索我題達磨山僧難下筆云是踏根蘆
阿呵呵即便寫將去休得怪我以訛傳訛 
 棄國榮如敝屣輕世珠若鴻毛打通作祖路愛撐逆
水篙不立文字直釣鯨鰲服毒六番有進無退面壁
九載所唱彌高胸中氣憤憤眼底空勞勞家風愈久
愈堅牢垂芳百世起人豪 
<other>天童老和尚（二首）</other>
 生平愛打人一杖手摩娑奮然提正令人天沒奈何
者般窮伎倆殃及子孫多 
 陽羡山中賣柴叟霜髮根根頂門透傳持臨濟正法
眼拄杖拂子嘗在手描之盡之恐成窠臼要得其真
懸崖撒手（懸盧上人請） 
<other>石車和尚（三首）</other>
 昔日師門求德友下問謙光有阿兄面目至今無改
變當軒瞻仰倍分明行濟北令作僧中英葛藤斬斷
大用縱橫不虛與我同根生 
 為天童子坐金粟山本分接人牙爪斑斑末後一著
把定牢關鄉音曾不改只是金華蠻 
 雙眉在額短髯插面代佛祖化鑿人天眼七八年來
恢舊院覺得精神倦隨處偷閒且自便 
<other>雪竇石奇和尚（二首）</other>
 崚崚嶒嶒平平坦坦大大拄杖打人不緩生平把手
共行師鼻共見一半你住乳峰我太白晚年風味相
追逐二甘露門誰信道五湖雲水徒遭毒善哉賓上
座好請歸嘗熟（賓化姪請） 
 剪除荊棘瓦礫坐鎮虎穴魔宮句裏壁立千仞杖頭
八面清風 
<other>林野和尚（三首）</other>
 十二人中你弟我兄十三省內我吳你蜀鄉語雖然
不同要且各自成曲別來十數年春蘭與秋菊太白
峰頭撒手行炯炯一燈光濟北 
 初住通玄後太白垂手為人唯楖栗卓禪描寫渠供
養炤顧頂門那一隻 
 踏過蠶叢路山川坦平掀開灩澦堆舟航穩當晏坐
曲彔床為人嘗說法法法何曾法曇華隨處發（法曇姪請） 
<other>自題頂相（三首）</other>
 猛烈之性惡毒之口以之立身以之事師以之成友
友多畏渠師卻點首正法門倫理掃庸流窠臼苦煞
生平不近人空搭伽黎世間走消閒且自揭傳燈臨
濟兒孫有此否 
 登泰山而小天下登彌盧而小神洲本來隻眼蓋天
地時人向外爭馳求憶曾行盡驢馬腳兒時做處老
知羞被人捉向法王座一年半病隈床頭見人不是
面孔冷赤心一片深相酬對人不是少言語嘈嘈怕
落今時儔誓將脫去住持縛滄波萬里隨閒鷗壎箎
奏箭鋒投梅谿風月消吾愁 
 者漢面目自識尋嘗不黃便黑噇卻何處酒糟不覺
添些春色雖為臨濟兒孫最怕聲名烜赫將老鶴林
勉主太白腳跨兩頭業緣苦逼終期滿酌寄奴泉臥
<pb n="84"/>
看江帆千尺 
<other>三教圖</other>
 三人相聚眉毛相同切忌妄分頭角失卻本來正宗 
<other>純陽大仙</other>
 十洲三島恣翱翔鬼子相隨負藥囊不達玉清皆幻
化紛紛世上盡黃梁 
<other>勝師伯像</other>
 咄此個尊師世間難得出語實頭為人本色不參禪
而正信調直不持戒而梵行清白荷負叢林輔弼知
識三十年如一日末後逍遙柏樹邊怡然非語亦非
默等閒覿面要知渠是我山中勝老伯 
<other>仲師伯像</other>
 少小入佛曠劫捨情事知識生平不忘管帶臨終時
乃得超然便行存道以默接物以誠艸木為友筆硯
娛情啟後昆能成立贊先宗使克明吁嗟兮歸來水
流花開空山無人 
<other>素純法師像</other>
 眉濃眼大性剛心直窮途握手道義莫逆別來數年
古貌懸壁僧伽黎被體恍惚戒香來薰脩多羅在口
旋驚義海湧出養之有素涅而不緇難豈苟避身若
不知夫是之謂出世之傑士法門之丈夫死生無變
於己吾友素法師 
<other>芸居玄若機公像</other>
 法解得高想吟情出靜思芸居曾把關面目少人知
淡而不疏其交友也慈而有禮其誨徒也指揮如意
化現天宮乃緒餘也噫嘻維石巖巖松蘿夤緣閒來
撫膝爐香滿前耆年解脫一坐十小劫聽鶴鳴之在
陰聲聞於天 
<other>雲岫庵隱山老宿像</other>
 貌古神清耳長髮白建僧伽藍於孤峰請佛法藏于
上國以攝六根兮而繫念於古佛青蓮以一宴坐兮
而投機於尊者紫柏游大人之門固難為言觀滄海
之量自難為水古稀告寂其儀不忒貽厥孫謀永懷
靡極 
<other>傳輝大德像</other>
 住鷹窠頂聽頻伽音寶池玉樹應念而臨唯有吾宗
不許動步心佛俱非全機獨露年踰知命別傳是依
真燈不泯為爾傳輝 
<other>寶山老師像</other>
 胸中無一事常年自瀟灑熙怡現作比丘身出塵不
用離家舍問伊日課汲水灌花閒趺雙膝一香一茶
時節到來不留長物臨行受用數珠百八丹青寫就
不知名梅谿鎮上清閒佛 
<other>慧明上座像</other>
 者阿師似阿獃喫著叢林閒飯只拾破艸鞋到處人
稱你你向何處挨阿呵呵我不問你禪不問你道只
問你甚年中遇大東風吹閃腰至今歪道不得蛇頭
棒三十請自敲 
<other>潛庵老師像（諸合甫居士請）</other>
 昔在吳門與師相見一別多年只此舊面常坐三昧
他人不知闇然日章潛也亦宜即假即中出入教觀
世與出世兩頭坐斷孝思不匱有嗟蓼莪可繼可述
家風不磨 
<other>雲在庵道嵩師像</other>
 圓頂方袍事親如佛雖為洞老漢兒孫卻得陳蒲鞋
一橛二十餘年清修常轉數珠百八一微塵裏小搆
精藍一剎那間正念瞥脫傳家只望後頭高北立玉
峰青鬱鬱 
<other>從聞友人像</other>
 頂髮黑鼻子赤整衣坐語似默拂水山頭卓庵太尉
祠中晦跡為雲棲裔入藤谿室慈澤未遠家法斯得
梵行懋實聞見獲益問彼生緣與余同里道貌溫然
如兄如弟言交有年敬題數語 
<pb n="85"/>
<other>智林寺屺瞻開士像</other>
 面長耳大眉聳顴豐臘踰從心精明兩瞳頤養清修
智慧林中振茲火蓮追芳了通（火蓮了通皆虞山應化尊宿）家聲嚴正
後彥叢叢年世可卜香剎永隆 
<other>雨庵大德像</other>
 山水為心松柏成性歲寒不凋其臘何永瑞艸盈前
瀑流響應耳根不偶見法寂靜物外優游人未知山
童特地炊香茗 
<other>巢修上人像</other>
 父母未生真面目靈然不昧在今時眉毛剔起匡床
上又手閒閒有所思經在几悟由誰無諭髓無論皮
思盡還源明本地秋風落葉曉階吹 
<other>慈航老師像</other>
 生長廬陵不識米價住寺天台上無片瓦三千金化
一人願力可謂不拔卻笑何人上釣一聲佛走四衢
婆心只為太熱相逢尚有知音便恁麼也好休因甚
又道個山頭翻白浪海底起紅塵熟處難忘真可笑
世間疑殺幾多人 
<other>石佛庵畫空老師像</other>
 伽黎黃布袍緇坐樹根多少時常在定百無思戒珠
瑩心地慈訓徒賢允有規人不識指問誰描畫來亦
自奇石佛近應尒知 
<other>明奇靜主像</other>
 明奇老禪像來請老僧題題他做甚麼土上要加泥
手中捏如意身上披伽黎問他住何處廣濟庵在小
溪 
<other>長庚鏡池老宿像</other>
 生緣三佛地披緇太白峰出入清關橋行慣廿里松
眼中瞳子能識人三請先師金粟身卒成中興天童
大功業考鐘伐鼓日食萬指山光新余也獲交歲非
一自隨先師至今日愛師品清眼力高晚年重聚歡
無畢方情道誼生成有到山雲水皆如舊胸襟灑落
不尋常煩惱見師開笑口頂髮年來霜雪多袈裟黃
衲老頭陀白雲自去青山住一任人間爛斧柯 
<other>濟寰老師像</other>
 有松蒼然有石依然手執如意不作拳小庵寄跡良
有年其言訥其貌樸髭髮漸霜喜無累神情熙怡長
水邊寶塔在近閒雲舒卷即而求之硤山不遠 
<other>石浪老禪像</other>
 生緣在江北卻向浙中住走出叢林來即便冷冷地
多年埋頭白水庵古廟香爐無火氣大似綿裏鍼棘
頭刺冷地劄人非有意樗叟饒舌為汝證據 
<other>李曉令持綸圖</other>
 咄咄咄者個漢何處生非漁而漁觀者驚風度翩翩
然信為人中英持竿而獨往視世鴻毛輕問伊姓不
答姓問伊名不答名閒來竹院探宗乘撞著個多口
阿師再四問伊父母未生前此身在何處曠觀百年
後將復為雞為彈為漁去把住咽喉氣不伸不得不
上祖師門驀忽兩關齊打破本來面目分明露咄咄
咄休放過 
又
 竹林清風時襲人虎溪三笑側綸巾手撚髭鬚想何
事眼空天地胸無塵 
<other>孫冶堂行腳圖</other>
 木杖芒履翩翩欲仙一笠如雲不飛在顛凝思注目
有會忘言狹路相逢我不知其誰非羲皇上人即半
是山居之讀書禪 
<other>丁長卿文學像</other>
 平疇曠然溪光蕩漾昔晤先生乃在庵中今日相逢
卻在紙上鬚眉儼然本無二樣惟形與神超然難狀
正冠危坐了無塵相世德斯馨千秋永享 
<other>丁漢卿居士像</other>
 夫何丹青之巧兮奪造化之功貌君子兮出毫端之
<pb n="86"/>
淡濃雙眸兮湛秋水兩頰兮生春風步履兮有大雅
度冠巾兮乃儒者之容知音覿面忽相逢問伊獨往
將何從風波末路滿寰中湖鄉高隱輸渠儂 
<other>李道人侍母行樂</other>
 母行自行無人著力母樂自樂人難摸索母子至親
或能知覺六十六年過去如昨九月黃花且共歡樂 
<other>徐玉井道人像</other>
 梧桐樹上白雲影閒坐石頭如不省如其要破生死
關直須參透華陰山前百尺井 
<other>戎明宇長者像</other>
 幅巾正坐笑貌怡然為鄉長者享古稀年以僧為朋
將米作飯一念西方更無餘想南無佛陀我昔供養 
<other>丁華宇道人像</other>
 蒼松之下獨自坐坐緘口不言思量甚麼面目清清
手指尖尖有柄竹扇不扇且拈盆樹滿前非有意案
頭經卷是何函問誰弟子必也無諳數珠為證定拜
瞿曇 
<other>陳衡山居士像（二首）</other>
 眉平若衡髻聳如山胸無一事神色閒閒我來梅谿
問法稽首涼巾道服獨行無偶本來面目超語言閒
坐石頭叉卻手 
 空明一片眼前開塊石相依絕點埃生就風神超物
外得閒谿上看梅來 
<other>徐玉宇道人像</other>
 桂子香桐葉碧忙裏偷閒坐石邊好茶幾碗風生腋
不須展箑衣巾涼行樂及時也難得漚花看破世間
情生死臨頭只一默兒孫各自奔前程百歲光陰如
過客 
<other>浩然居士像（士乙酉殉難）</other>
 生平抱義行天地臨難從容氣愈剛生面本來曾未
死一刀家國盡生光 
<other>殷元長事佛圖</other>
 五濁八苦人生靡逃以病念佛其念堅牢願堅念淨
樂土非遙現前末後諸苦頓超彌陀如來寶手親招
蓮花坐臥樂焉陶陶八功德水日飲一瓢三界火宅
從他自燒 
<other>徐定宇歸來圖</other>
 溫雅之度寬博之服峨冠幅巾內美郁郁實儒而獨
立不倚似僊而放志遐矚百年一夢萬事蕉鹿宦海
歸來盤桓松菊天竺先生夙有期覺路金繩晚歸宿 
<other>伍虞顛道人像（楊忠烈公初令於虞時樂公為方外遊而丞尹公浙之青溪人亦善公）</other>
 書中之賢酒中之仙末後乃參病中之禪昔人已去
此像儼然此像非假昔人斯傳朱顏微酡神情甚全
幅巾道具松下石邊著書自娛逍遙晚年誰為交知
青谿之尹漢東之漣問其姓氏答曰虞顛一谿風月
五嶽雲煙虞顛道人其果顛於虞獨為虞之顛也耶 
<other>朱待予像</other>
 幻中之幻身外之身有待則爾非予誰親耳目口鼻
處動而靜大人先生就假談真寒塘曲曲春水粼粼
藏山忽憶南華語只恐風霜老卻人 
<other>吳節侯文學像</other>
 道與之貌天與之形其顙䪻然眉宇清明余嘗晤對
挹其雅度而得其生平其大者因心事父檢書燒燭
中夜徬徨以文會友咀精嚼華發為琳瑯家庭之間
肅肅恂恂上下和龐若然者非德行文學躬行心得
入聖門之四科者耶若然者非尊其天爵棄其人爵
遊於無何有之鄉者耶俯仰六合氣無不之眷彼美
人或如西方有懷其親則歸中堂若然者乃如之人
兮伊誰云亡 
<other>曹母周孺人像</other>
 伉儷相分在妙年冰心垂老對華筵兒孫若欲鐫貞
德我偈應同石上傳 
<other>汪子瑜居士像</other>
<pb n="87"/>
 生平老實頭不愛閒打鬨雖然做俗漢卻有佛法種
冷地要參禪開眼而做夢水滴石應穿眉毛幾時動
山僧道若不騎牛覓牛直下與汝打破漆桶 
<other>江君山水圖</other>
 百虯盤屈深山樹萬馬奔嘶大壑泉中有人兮眉目
好倚松聽水欲忘年 
<other>項孔彰居士像（一號易庵）</other>
 易庵變相多奇特臥庵癡筆欲為題安步當車交卻
手不知心想甚東西 
 佛說世間如影響即此便是真易庵看得水光山色
飽歸來面上帶微酣 
<other>王南伯文學再生像</other>
 閒庭學禮朝趨大壑藏舟夜走轉過身來自看面目
得如舊否 
<other>丁籲卿文學像</other>
 十二年前一相見今日重逢不隔線正襟危坐氣凜
然只是從前舊顏面覿體證無生道近何求遠門前
流水日洋洋德茂宗枝自蕃衍 
<other>丁方荀行樂像</other>
 果蓏在案樽酒按膝明月忽來炤我衣裓白鳥鶴鶴
各適所適夜如何其梧桐露滴 
<other>題王子佑松下憩圖</other>
 千嶂縣泉萬馬聲長松夭矯老龍形蔭松坐石心眼
曠瀹茗觀書神氣清昔人傲睨非捏怪石高千丈亦
喜拜吾家本在洞庭西結侶煙霞期世外 
<other>王順塘善友像</other>
 古松蒼蒼白鳥鶴鶴春風來吹開我桃萼偷半日閒
啜一杯樂雖居城南嘗行北郭菩提種子種多生恒
結僧緣不為薄 
<other>項素仙像</other>
 此翁家東海邊用一指活萬千松下坐形神全以是
人稱素仙 
<other>雜題畫贊</other>
<other>題畫</other>
 簡兮簡兮彼何人斯抗志山林曳裾無羈有松落落
有桐猗猗扣軫者琴下子者棋智運乎指心正乎思
琴音棋響入耳神怡無懷葛天皞皞熙熙見逸乎爭
得安於危高山流水待夫子期優哉游哉彼何人斯
樂天知命彼何人斯 
<other>牡丹圖</other>
 華簇簇錦簇簇洛陽之春移來滿幅山鳥自何來羽
毛同鸑鷟不擇他林棲文明喜茲育高堂張掛卮酒
傾神仙未必居蓬瀛 
<other>畫菜（七首）</other>
 菜花黃蜂蝶忙兩朵洛陽花也來開在傍只好看不
好喫分付看花郎採花無用急菜黃結子好打油洛
陽城破花無色 
 以味則異以菜則同甘辛誰辨老圃老農勿輕毫末
而大太空君看須彌盧只在一子中 
 菜根邊菔三個幾時種牛吞吐總然太湖好也落尋
常數祖師道惟有鎮州出得最大 
 種菜好在菜肥畫菜好在菜淡肥則入口淡則入眼
君子樂之庖廚可逮 
 上菜何長下菜能短介然以立不陵不援明乎庶物
其學過半 
 方乎小庭有芥幾莖不與不取思聖之任視非惡色
得聖之清菜相近聖相鄰蔬食飲水富貴浮雲 
 山上輥芥山下投鍼人身難遇佛語可尋積業若海
苦溺方深以驚以惕慎其刀砧蔬食菜羹寡欲清心 
<other>畫葡萄（十一首）</other>
 秋初夏末方纔有多少行人棚下走抬頭貪吃樹頭
鮮不覺流涎滿張口山翁憫之為出手戲拈竹杖一
揮空坐見青天落星斗 二
<pb n="88"/>
 佛喻眼根猶葡萄朵今對葡萄七月流火我既見物
物亦見我物我皆真誰曰不可 
三
 色何紫能染指體何圓不忘天一顆之中滋味全百
千萬顆無中邊 
四
 火雲燒成半紫半黑涼風吹掛半熟半生和盤托出
滿架縱橫大家有手不須爭 
五
 不見葡萄種但見葡萄結春風解扶持藤本吹不折
簇簇遙看紫彈懸輕輕一捏瓊漿泄無怪村童入眼
譁從知小鳥牽藤悅秋暑冒征途何人是無舌 
六
 老藤似蛇蟠臘雪凍不死春風復蔓延夏葉猗猗然
開花結實紫黑兼維筐及筥信手拈多喫之時口皮
破是知取物宜乎廉 
七
 如眼之狀得眼之光摘來個個俱鮮芳但能潤口不
能飽腸藤花開時雖有香無使多種勝稻梁 
八
 果雖微味能甘藤雖老屈能伸葉雖薄兮能蔭人勿
嫌顏色聖所惡等閒入口解生津 
九
 一個兩個百千個個個漸看藤上大大到甜時放不
過半青半紫街頭貨 
十
 小于彈大于珠紫光燁燁唇吻沾濡甘味從來世所
須只是不經咬嚼難兄難弟櫻朱 
十一
 秋煙霏微秋果碩秋林艷然色奪赤吾從眾兮口體
適于焉逍遙采而食 

<sarticle><article>牧雲和尚嬾齋別集卷之八</article></sarticle>
東吳　毛晉子晉　編閱
鄂州　記室智時　較訂
<other>偈</other>
<other>戊寅初住銅井山勝露居士伯明吳先生以四
偈貽岫于有林下風味援筆次韻</other>
 閒山隔乎鬧市頹房帶以疏楞翻憶古人樹下安然
坐臥經行 
 行非行絕定相住無住豈思惟但能心淨土淨一任
雲居水居 
 雪山家風冷淡黃檗佛法無多缽盂大家有個試看
擎展如何 
 一燈遙績靈峰扣擊本無所有時拈楖栗橫肩衫破
莫嫌露肘 
<other>山中吟</other>
 為僧宜居山山靜人事少倚杖立松門終朝聽啼鳥 
二
 徘徊古澗曲跣足弄潺湲石冷苔花滑松蘿時復攀 
三
 樵斧入深谷忽聞聲丁丁因之思好友把臂談無生 
四
 青山終古青片雲何來白縱觀大化外峰頂嘗獨立 
五
 飯後經行慣步入深松裏忽思煮春泉拈杖打松子 
六
 人心肯放下立地便成佛優游藤蘿下那個求解脫 
七
 幽香滿山路空谷俱梅花肩輿風塵客亦自愛煙霞 
八
 山梅未落盡間有桃花開物情各知候代謝休相猜 
九
<pb n="89"/>
 青山不盡處又有那山高法源苟未徹覺物徒為勞 
十
 在山採薪易下山持缽艱大梅松為食清風今復還 
<other>正月十日大雪</other>
 春來飛雪一何奇深夜凝寒客未知點破山河成一
色望窮天地忽如遺巢禽偶出空音落松火頻燒過
衲遲敗屋數間峰頂上家風無媿老楊岐 
<other>歲暮至上元夜紀述（十首）</other>
 初住窮山屋數椽日持一缽走松煙現成受用真難
得千畝梅花在目前 
二
 冬山怯冷早關門洗缽攤書日易昏幸有團圞二三
子火爐頭話不空論 
三
 年窮歲盡客途艱贏得住山心較閒趺坐一燈深夜
靜遙聞村犬吠人還 
四
 古人分歲宰耕牛話落叢林播不休我送窮冬秪隨
分也令一眾飽齁齁 
五
 新年佛法只如嘗紅日三竿枕木床古廟峰頭最靈
感雞鳴早有客燒香 
六
 多年想就住山緣半載剛逢不雨天喜是交春來雨
雪方池積得有新泉 
七
 去秋天旱地生蟲園菜無根可御冬因課道流須著
力快鋤雪土種青菘 
八
 疏疏春雨送餘寒殘雪依稀點別巒佳客不來啼鳥
靜開簾自把遠山看 
九
 山河一片化為雲折竹無端夢裏聞未看梅花先看
雪松柴斫得帶煙焚 
十
 雪霽千山潤氣騰簷頭雨滴又相承元宵煙火杳何
見點起法門無盡燈 
<other>庚辰冬開法古南入春偶成（八首）</other>
 新正人意爽匝地皆和風踏青者為誰相攜陌上翁 
二
 春來荒院裏亦有梅花妍枯坐偶不覺清香來鼻尖 
三
 山川寒氣盡籬落梅花開遊蜂亦有鼻悄地隔墻來 
四
 村院入新年遊人日來看可憐衣內珠拋撒無能管 
五
 殘雪點茅屋和風拂柳堤西來祖師意覿面為人提 
六
 孟春氣猶寒爐炭少不得偶撥一星火燒著柴頭赤 
七
 春風亦自寒蒙衲坐終朝萬物資暖氣籬間長新條 
八
 方池久枯竭雪消春水來昭回見雲漢天宇地中開 
<other>穀日唐祈遠居士以登天目八詩手書緘寄步
韻卻答</other>
 幅巾居士任斯文毛穎宵眠夢吐芬已自胸中具丘
壑卻登絕頂飽看雲 
二
 巖松奇崛甚年栽雲網重重午未開不得僧房閒打
坐肩輿豈易下山來 
三
 衣添亭畔御天風石鋸峰頭見鬼工姑射仙人遺世
立古今憑眺自無窮 
<pb n="90"/>
四
 嵐霧晨飛點滴聲下方疑雨上方晴平懷無事嗤山
衲垂涕方煨折腳鐺 
五
 巋然劫火自能存石骨蒼青沒燒痕坐飲天池豁天
眼壺中信有別乾坤 
六
 千聖從來喚不回橫擔楖栗白雲堆鐵蛇入海須彌
倒咄咄西峰早晚來 
七
 行腳心頭已悄然不禁放曠好林泉松風水月終何
物結我多生聚首緣 
八
 在欲行禪古不妨無人空裏架高堂如何獅子峰頭
臥覺得風塵夢不涼 
<other>示楚萍</other>
 天地一逆旅浮蹤信如萍吳楚曷為定子當觀其生 
又
 一燈虛室懸雙樹空庭綠緬懷古之人恒于樹下宿 
<other>示慈舟（二首）</other>
 往來無住相援溺何其多佛祖無緣慈不忘生死河 
又
 生死海未渡誰為濟人舟要行船子慈一橈打人頭 
<other>溪院言懷（七首）</other>
 孤峰不住足曳杖來荒村村荒煙水闊信手一拋綸 
二
 先佛之遺式隨緣即道場相聚喫莖虀佛法謾商量 
三
 三莖四莖斜多福一叢竹空庭亦有栽蕭蕭戛寒玉 
四
 上客禪床見下客山門接同塵憶趙州相逢憑拜揖 
五
 曉晴縱野望煙村綠柔桑桃花滿前溪誰歇靈雲狂 
六
 勺水大海味寸艸黃金身入荒田不揀拈來示其人 
七
 本來無一物心佛兩俱非突出人難辨從呼上上機 
<other>獨坐</other>
 秋日當軒坐庭前竹色濃客來無秖待禮拜且從容 
<other>癸未八月朔日禮洞聞和尚塔有感（六首）</other>
 微風細雨半秋天合掌山南禮石筵短塔摩挲封碧
蘚長松攀仰落蒼煙躊躇古磴神如往顧盻晴峰步
不前拈罷瓣香思告語百城蹤跡已茫然 
 歷代簪纓亦自尊胡為塵網廿年昏雄音善啟諸迷
戶小子何知大法門深夜月明曾授偈西風葉落定
歸根白雲滿握清晨供愧向人前說報恩 （余初投維摩老人一夕喚入方
丈示云出家如桑間蟲食青則青食黃則黃在自知所向耳余從是銳志參禪）。
 珠墮泥中實所悲煢煢弱喪竟安之座中默識還他
父門外求傭未可見金翅攫龍窺命盡頻伽在殼出
音奇等閒拔置稠人上咄咄婆心為我癡 （余初剃落執役爨下老人見之
語眾曰此子如珠在泥中又余侍老人嘗效作偈語老人見之曰多年鳥子殼中先老頷之良久）。
 住山不記歲華深一味平懷坦腹襟怕殺鼓鐘登寶
座直從談笑度金鍼五羊曾踏曹溪脈雙目高垂濟
北陰潭影山光今坐斷分明末後句難尋 （老人行腳單丁過南粵初住山
於天目中雲庵）。
 投老高林頂髮皤西巖獅子古頭陀一峰兀傲榮名
遠千偈瀾翻手眼多擇乳鵝王應旦遇點頭頑石敢
誰何長吟猶記摩庭柏雪夜寒聲出薜蘿 （老人居天目時追跡高峰自號
西巖獅子化後牧齋錢宗伯狀師云所至住山誅苑皆其徒雪庵拮据庀治師惟飲泉石而蔭松柏不汲汲於榮名利養又塔銘云登堂說法千偈瀾翻）。
 說禪浩浩競諸方密用潛行笑世忙獨步有時偕竹
杖見人曾不下繩床至今面目堪相憶疇昔巾瓶所
未忘海岸歸來重問訊清風匝匝在龍岡 （老人嘗自書方丈壁云便宜為
得三分瀨折木空隨一世＆unrec;時武康駱沆瀣先生訪師見之大稱賞）。
<pb n="91"/>
<other>蒲庵二首贈慎獨師（有序）</other>
唐睦州陳尊宿既明祖意母老乃奉之古寺閒房
織履為贍一時緇輩傳稱為陳蒲鞋慎師有母年
亦高名庵曰蒲志古也。
 自古生民念厥初異哉睦老獨編蒲高風百世堪懷
想荒境荒庵德不孤 
 母子相依二六時天倫攸敘在吾緇直拈法喜充甘
旨慚愧當年考叔兒 
<other>武塘周西玄居士有喪明之戚寄慰</other>
 天道無親與善人每于顏冉不相成團圞良以因緣
幻父子聊云骨肉情舍愛維摩弘不二耽禪龐老話
無生曾知個事安行久不若西河為喪明 
<other>新正四日答李曉令醉後句（附原偈）</other>
醉裏茫然無見聞如何此際更紛紛幾時識得我
是我留伴青天一片雲。
 聲色叢中立見聞新年好事日紛紛醉鄉爬起尋真
我半入江風半入雲 
<other>春日走筆（六首）</other>
 早春天氣好思想出門遊無人知我意自去覓孤舟 
二
 春艸出門綠春風吹袂寒一般好時節途路莫相謾 
三
 梅花落片片春過幾多時丈室空空坐人來求我詩 
四
 詩成秪五字費卻許多心分付幽人看無文意自深 
五
 紅日半窗影白雲千壑心共來天際轉著眼幾知音 
六
 簷頭滴滴響春雪未曾消有興書山偈梅花一瓣飄 
<other>天童山久雨有持扇乞偈者</other>
 連日空山不住雨層溪深夜長新泉茅堂坐索驚人
句忽聽奔雷不得眠 
<other>偕高原石幢同人三公夜出石筍峰</other>
 霏微山雨暗山扉石筍峰頭路欲迷把火夜行誰共
我笑看腳板不沾泥 
<other>宿天竺三生石</other>
 飛來十萬程向此介然立生前事如何我睡忘所答 
<other>李明遠居士乞悼兒詩（四首）</other>
 嘉爾孩提子沖然夙慧成胡為天見奪幾致父傷明
至性元無死常情且吊生四齡通浩劫誰為錫殤名 
二
 死生關透去父子念無忘繞膝行三步歌詩記幾行
生天休合掌見佛且燒香長壽從何得仁慈第一方 
三
 世界非真實彭殤盡可哀苦從違覺得身屬愛纏來
佛日恒依仰迷雲定掃開法華談火宅為度汝嬰孩 
四
 百歲不知佛一齡能了之（古偈有生一＆unrec;即解諸佛＆unrec;＆unrec;）＆unrec;＆unrec;推利智未
敢薄嬰兒氣盡豈終沒靈歸應在茲西河休墮淚自
有過庭時 
<other>重晤雲峨先生</other>
 當年共有出塵心別後參商直至今我病忽衰君老
大歸根一句好參尋 
<other>題秋亭</other>
 天地分明一旅亭何須紅紫鬥窗櫺淡然宴坐秋光
裏木落西風眼自聽 
<other>丁承清齋夜談（二首）</other>
 南湖霜月夜來明桑陌何妨把臂行歸到幽齋重秉
燭雞鳴待看一陽生 
二
 君家孝友原天性會晤曾無有墮容明發別來何所
贈白雲遙指在前峰 
<other>示玄谷（二首）</other>
<pb n="92"/>
 呼之隨我至放之還自然蒙莊品天籟未必將此傳 
二
 杳然入更深清響空何度歷歷山中音欲尋且無路 
<other>新正十八日壽虎丘本如老師</other>
 可中庭畔老梅開雪頂龐眉步石臺記得元宵十五
夜山前花鼓打如雷 
<other>病起（三首）</other>
 歲晚天多雨春初喜得晴雙眸只如舊水洗覺分明 
二
 春風忽過半林卉尚無開兀兀當軒坐其誰問法來 
三
 風寒時閉戶庭霽一扶筇有友來相訪皆言瘦道容 
<other>乙酉春大雪破石一念二禪人聚彌勒佛像于
中庭衲子競觀悚然增敬以幻修幻無是過
也戲拈四偈</other>
 春寒料峭凍梅花相向紅爐且喫茶聞道雪中彌勒
降卻疑時節是龍華 
二
 衝寒掃雪手忙忙古佛分明應念彰莫道捏成同幻
化聚沙童子證金剛 
三
 謾疑彌勒是天生也要當人肯做成拈起雪花全體
現衲僧遊戲出常情 
四
 石破好將彌勒補雪多堆得法身高都來一念無今
古不怕扶桑日出消 
<other>鰲魚燈（三首）</other>
 春夜無燈覺寂寥不勞鍼線引鯨鰲龍門險峻能衝
過火焰憑伊噴雪濤 
二
 眼似銅鈴口大開騰身空界鼓雲雷昏衢引導人無
數滄海茫茫未肯回 
三
 通身鱗甲一般明頭角年深已養成口似血盆牙似
劍放伊天外試橫行 
<other>走馬燈（三首）</other>
 烽火相爭值上元銜枚疾走一無喧但持劍戟軍方
進莫辯疆圉日已昏決勝真于帷幄裏鳴金直待曉
星繁驍騰恐是昆陽戰鷹虎從空牙爪翻 
二
 陣雲忽起夜難收平地干戈戰不休各戴兜鍪行塞
外全無生死掛心頭三軍何日方旋凱千里其誰密
運籌關捩洞然閒覷破燈前一笑也風流 
三
 走馬虛空了不停輪刀上陣太忙生步趨不覺飛塵
起隊伍皆忻用火征鬥狠共拼無性命情癡決欲見
輸贏老僧白棒中間打眉目看伊那個明 
<other>火爆</other>
 頂門迸開眼毒氣放光明爆地一聲響分身遍界行 
<other>竹扇</other>
 犀牛扇子古時名這個分明竹製成莫道鹽官能善
用等閒拈起便風生 
<other>乙酉孟夏天童南山禮先師塔有感（四首）</other>
 膜拜蒼山雨忽開思量往事不勝哀命根斷盡深遭
毒爐鞴無端幾換胎矮柏森森當墓拱肩輿特特渡
江來反場築室情何限搔首薰風愧不材 
 九上三登太白巔忙忙空費艸鞋錢了無佛法巾瓶
得堪笑追隨二十年逆性未甘稱的授婆心難免喫
麤拳父南子北冤難訴贏得虛名四海傳 
 白棒逢人便打頭中興臨濟有來繇雷霆霜雪無非
教五位三玄盡結讎面目那能描紙墨典刑自可配
春秋升堂入室誰真子滿目青山笑不休 
 自揣生平最鈍根擔簦亦得及師門狂狷所賴裁成
<pb n="93"/>
力草木能辭化育恩縱遇三週三轉語難忘一棒一
條痕兒孫腳下繩繩也認取全身在處尊 
<other>梧山十七詠</other>
<other>高梧峰（志名鳳山其上有梧桐生焉世傳日升則梧影東注地名桐炤日落則梧影西注地名桐炤四市至今兩村人煙稠密地
名仍舊）</other>
 丹鳳何年到碧巒高梧千尺老根蟠日輪為寫東西
炤直得分身兩處看 
<other>龜山（為梧山左小支首尾儼然望嶺而上）</other>
 當年洛水把書呈泥土今看亦最靈七十二鑽無下
手高高山頂任渠行 
<other>道場山（在龜山前為寺左護）</other>
 艸木清秋盡發光分明海印目前彰道場信足原非
遠乘興時時上短岡 
<other>碶頭山（與道場山相連北轉向寺其外則海矣）</other>
 洪濤澎湃潑天狂永作金隄鎮寺傍亦有人家三四
五山頭日日放牛羊 
<other>鷂子磯（即四明圖記所云棲鳳碶也有石俯瞰江流方平如削可憑清玩俗名鷂巖）</other>
 鷂子磯邊鷂子飛秋空萬里迥無依閒來散步沙洲
晚頻見村翁負擔歸 
<other>棲鳳村（為梧山左大支元末吳之賢士沈芊仕於楚避亂因移家海上卜此村居焉子孫今大暮衍按古碑寺之地名棲鳳亦名
赤砂村蓋本此）</other>
 炊煙百道颺朝曛開戶家家見海雲嘉遁昔賢來卜
此悠哉理亂竟無聞 
<other>天門山（亦梧山左支落脈蜿蜒將逾數里迴抱鳳村而西與寧海之山相峙漁帆商舶必從此門而入實亦本山之遠讀出外即
大海雲濤接天渺焉無際矣）</other>
 茫茫滄海望無涯冷地天山出盡遮剩得一門容出
入夕陽隱隱過帆斜 
<other>石門（在梧峰後有石壁立流泉中瀉當水漲時無譏名山瀑布其下有石橫亙數丈噴沫撮鬣儼若神魚誌載石龍湫疑即此處也）</other>
 磊石如門匪疊成到來殊愜野人情懸崖白日飛寒
瀑信有神龍此處行 
<other>護帶山（從梧峰而下向右第一支也山澗盤旋若帶俗呼為杜搭訛也）</other>
 松煙竹霧午難乾絕壑深深眼界寬滄海在前雲在
足幽蹤卒歲可盤桓 
<other>桃花阬（梧峰衍脈至于護帶其間坑坎幽深曲折而多桃樹花落澗紅無異桃源仙窟旁有精舍今亦頹圮</other>
 千樹桃花滿澗紅深山春色許誰逢無端一瓣隨流
去盡道茅庵有路通 
<other>鶴山（為梧峰右支與龜山相對桃花阬在其上問津者從是緣溪而入）</other>
 巢居亦自解知風毛羽而今盡短松一棒打伊呼老
鸛也教直下頂門紅 
<other>北澗（梧峰之右支山數重高者如屏列自北而西深奧幽邃澗原發于此不一而下尋者莫測出至寺傍合流向西朝宗于海）</other>
 潺潺流出白雲堆寺後清聲特送來到海也知無別
味一憑飲者口門開 
<other>赤砂廟（此山甚卑其脈與梧峰俱從北來向西而止與鶴山隔一澗道為寺外護恰與碶頭山相對廟在山址村民歲時祀之名
赤砂者古碑云住持所居之室東西菴砂土間金星小砂與土相雜則廟固寺之所攝歟）</other>
 老樹濃陰秋未凋低山古廟有人朝怪來地脈連蕭
寺赤土金星也自饒 
<other>一木亭（去寺里許相接海塘村民入市多于是憩息相傳初搆時棟梁椽柱秪用一樹而就以此知寺在古昔生材亦大矣）</other>
 一株大樹架空亭郢匠裁來不日成遍作陰涼途路
上炎風赫日有人行 
<other>蟠龍山（為寺坐山從梧峰中脈迤邐而下凡四五折若斷過峽復起狀其屈曲來至殿後又微分小支左行而西其右忽平伏凡
若干步更起小峰與外道場山相對今法堂坐其下佛殿在其前而脈勢過西益悠綬又若干步乃南折焉與左行小支相接名蟠龍克肖也）</other>
 海岸蟠潛已露身非同尺蠖欲求伸法雷茲若春雷
震頭角看伊亦斬新 
<other>又（聞之鄰宿言昔寺僧于法堂左鑿山造石土去石露是後深夜山常鳴不止）</other>
 噓氣成雲下鳳岑屈將首尾護祗林曉來忽起千山
霧聞道潛龍夜半吟 
<other>古寺（今寺乃元至正間重建坐北小峰向道場山缺耆老云在初古寺西向海田胸襟極開闊因誌之）</other>
 寒露芙蓉開菊先西風桂子落墻邊偶逢人說前朝
寺開卻山門見海田 
<other>大峒山（與高梧對峙嵐翠可掬為梧峰之正案雖隔海潮落可褰裳徑往）</other>
 者山望見那山高賓主分明不隔毫秋雨連朝當牖
坐一條白練下滔滔 
<other>天童木和尚送被東謝（二首）</other>
<pb n="94"/>
 出汗叢林借被無古人真個好規模霜風劈面今愁
冷自笑儂家不丈夫 
二
 棲真借被于天童大義全彰徹骨窮一種便宜親討
著三冬贏得暖烘烘 
<other>和南源大師山居（二首）</other>
 廚無餘粟甕無虀乞食山鄰恐見疏衲子過門爭一
飽卻嫌鹽醬太空虛 
二
 心花明發即傳燈稱性優游遠世情折腳鐺兒攜海
上青山同作野盤僧 
<other>早春寄訊錢塞庵相國（二首）</other>
 新年佛法問如何溪上梅花開已多向上一機言外
契風前遙憶老維摩 
二
 柳眼新新陌上看海山桃實貯金盤本來身喜先天
地一吸西江口自寬 
<other>寄謝虞潛陽給諫</other>
 高林萬竹點徵霜佛法乘時一舉揚得晤毗耶老居
士幅巾杖履映溪光 
<other>酬空林大師見寄</other>
 兒時曾讀古人詩花木禪房歎絕奇竟喜尋師從是
吉未占投老此相宜空潭再照非前影古柏重摩只
舊姿布衲牛子雲外集恰同歸鳥共依枝 
<other>七夕鄭子康初來參偈贈</other>
 相逢語語出肝腸竹院幽涼坐一方志銳逕期探法
髓機鮮祗可接禪床玄珠在水曾無象花雨彌空或
有香七夕果然同遇巧分明腦後佩圓光 
<other>贈陸子念</other>
 羨爾水邊居士宅悠然物外道人家不嫌耕稼妨時
禮能令禽魚聽法華志在青雲空萬卷身修白業洞
三車樂天知命冰霜際飯罷伊蒲自點茶 
<other>病中謝客</other>
 四體居嘗癢即抓誰知癢處有難消防微失術遂成
毒經事知幾豈見遭因借大千為一榻時拈木枕作
新交空齊問疾多明眼莫謂藏身太寂寥 
<other>雪彌勒（二首）</other>
 閻浮昨夜打三更慈氏無端忽下生宮殿隨身同一
色天龍禮足寂無聲珠林瓦礫祥光現大地山河古
鏡明三會龍華收拾罷雲堂添得冷惺惺 
二
 橫挨布袋當家珍玉殿瓊樓轉法輪鼻孔遭誰生扭
捏眉毛已自證純真嚴寒徹骨肩猶袒旭日當軒笑
轉新敢請慈尊常住世時時垂手示諸人 
<other>答李曉令（來偈有直待石獅吼方來對師說之句）</other>
 居士忽作石獅吼底事不妨盡底說何待將來重措
詞遍界明明廣長舌 
<other>贈形家李同春</other>
 山嶽鍾靈古到今白雲為蓋水為琴收來佛法無多
子放去峰巒幾萬尋發秘堂堂須正眼抽奇的的在
神鍼多君此道生平踐華髮肩輿日笑吟 
<other>寄題錢聖月[、/(、*、)]＆CB21208;</other>
 輕輕下筆點三點非縱非橫梵字成莫以聰明嫌有
象須從一丿悟無生青山啼鳥聲偏好靜夜孤蟾眼
倍明聖遠乎哉其在是瞿曇千古見深情 
<other>禾中重建真如寶塔</other>
 鴛鴦湖畔水溶溶寶塔分明在目中雲落簷楹彰異
色風敲鈴鐸醒群蒙滄桑變幻尋常事瓦礫神奇起
倒同曾記法華童子戲聚沙成佛不虛功 
<other>峽石山慧力寺修鐘樓</other>
 有鐘必有樓無樓鐘無居扣之雖一音千睡醒斯須
耳根既圓證不隨聲塵趨奇哉古觀音處處得逢渠 
<other>子康鄭子清修梵行攝入法系命之曰恬作二
<pb n="95"/>
偈貽之</other>
 桑麻隱隱小橋偏清梵孤村日夕傳謝卻紛譁何所
悅佛心天爵已深研 
二
 衡門之下可棲遲流水經年漾綠漪種得芙蕖香滿
室悠哉未許比鄰知 
<other>贈范夢覺</other>
 森羅萬象強名模夢裏崢嶸醒後無只此身心同古
佛收來天地入洪爐鼠肝蟲臂何從勘寶樹仙禽待
價沽行到水窮雲起處廬山面目似冰壺 
<other>示陳宣其文學</other>
 魚躍鳶飛天地間溪聲山色更何宣個中一字原無
有空劫家風在眼前 
<other>示陸咫顏文學</other>
 尋常運筆寫文章母未生前面已彰何必論尋兼論
尺從來遍界不曾藏 
<other>示王臨玉文學</other>
 生死臨頭也大難直須身命一回拼果然是玉何妨
得縱歷秦庭保汝完 
<other>題崑山戈玄淨先生略傳後</other>
 世鮮信佛法謂無靈驗處驗處豈果無力行人罕遇
我觀戈先生學佛忘寒暑所以臨終時撒手灑然異
如酪出乳中初非人所與自性與法界清淨口中注
此乃現前事推之可風世生也從何來死也終何去
分付天下人透脫此圈繢 
<other>示丁方流（法名行嘉）</other>
 讀書正心術學佛徹心印世間出世間法門了無剩 
<other>示吳彥正</other>
 書中有聖賢書外無衣冠少年惜白日莫取斯須安 
<other>贈丁和卿文學</other>
 獨坐村庵擁毳袍春光依約上梅梢真人誰謂邈河
漢默飲高風已獲交 
<other>贈丁長卿文學</other>
 二月春風花柳妍恰聞居士耳根圓延齡不必長生
術面目分明太古先 
<other>偶成</other>
 桃李芳菲菜麥稠春光絕好在溪頭廬陵米價時拈
起衲子茫茫到處游 
<other>達本上座乞題墨蘭</other>
 老僧乞題竹展開卻是蘭蘭竹欲誰辨驗取自鼻端 
<other>題徑山雪老人畫扇</other>
 此畫仔細看徑山老人底今在居士手雲林好生持 
<other>壽朱近修母慈淵查孺人</other>
 閨閣藏身有令名家門鍾孝在鄉評也知事佛已多
劫偶見行慈當此生道路饑寒躬自濟兒曹艱苦念
俱并晚年更究西來意碧沼蓮華出水馨 
<other>書嚴髻珠米單文後（二首）</other>
 衲僧腳下無寸土粒米問從何處來幸是隨門總檀
施饑瘉飽處覺花開 
二
 同人之道沒親疏迦葉空生會也無發意圓成眾功
德等慈一著是良圖 
<other>和海鹽劉霜厓邑侯持缽偈（附原偈）</other>
帶水拖泥說化緣霜厓居士兩空拳饒伊餓得乾
成鱉猶向山門索飯錢。
 佛祖家風展化緣難為居士助空拳山僧粒米未嘗
咬不識其誰還飯錢 
<other>酬髻珠居士（二首附原偈）</other>
居士宿山中因談行起解絕後歸寄予二偈云解
絕即行起轉我不轉你子歸而求之天眼被底裏
趙州茶點中邊味擎向邛州沒縫磁不是故人情
分重宵分頻擲夜光珠。
 解絕即行起覿面分我你撒手便歸家瞳人在眼裏 
<pb n="96"/>
二
 趙州茶是山中味聊獻邛州白淨磁報玉投桃何可
喻直看雙手撒明珠 
<other>贈丁韓雲文學（二首）</other>
 洙泗高風在明新學脈真吾無隱乎爾入水見長人 
二
 文章載道器山偈談何事君子觀吾機落紙元無句 
<other>曲肱而枕之示吳子進</other>
 自體自受用任運靜而安樂天尼聖旨春在杏花壇 
<other>雪窗獨坐迥禪展紙索書</other>
 上天忽同雲雨雪正交并袖手坐空樓捉筆亦怕冷
茶後發清興書偈恐失韻大風簷前作來自西北境
待看夜雪積成堆大地山河光迥迥 
<other>示夏禹公</other>
 梅子黃時杏子肥枇杷甜味世間稀又看桃子紅來
也信手拈來便療飢 
<other>示張兩如</other>
 空山時雨落綿綿鐵鼓遙來破澗煙一句伽陀寫將
去要君腳下自流傳 
<other>竹窗偶成</other>
 直截西來意奇哉觸處通倦來兩眼合睡起一茶濃
燕語茅簷下鶯啼柳圃中分明無隔線窗竹引清風 
<other>題李曉令草亭</other>
 小亭軒窗空客來皆喜步大勝維摩室化現千獅座 
<other>題風竹圖</other>
 蕭蕭兩竿竹葉葉從空下天風何時歇使伊挺身罷 
<other>題王宣遠南詢畫冊</other>
 腳跟掀起半空中打著鄉談各不同掇轉船頭歸去
也至今流水盡朝東 
二
 居士畫時無錯筆山僧題處有淆訛毛錐一點虛空
落好手丹青沒奈何 
<other>寶晉齋閱仇十洲臨李龍眠畫佛嘗隨眾卷</other>
 法界幻為體聖凡總遊戲奇哉換人眼在此一張紙
祇園諸應真一朝與相對面目未必真圍繞殊有意
識破指頭禪去佛不遠矣 
<other>梅里鎮重修東塔</other>
 千年寶塔一回新多少香花結勝因清曉登來看六
合出頭天外想奇人 
<other>禮夾山林皋和尚塔（夾山和尚與予剃落皆依興福洞聞老人後嗣法又同龍池一脈）</other>
 曾經大嚼過屠門愧我初終辱弟昆花木禪房蕭寺
古竹林清磬甕城尊全身示入山中定好手還扶向
上根觸目生機誰薦去江心白浪向空翻 
<other>悼黃介老（有序八首）</other>
介子雖儒深入禪觀鼎革之際抱義下獄末由致
問己丑春莫傳聞坐脫江寧得大自在永訣時乎
書一扇囑門人鄧生者相寄至七月中浣始得見
之於是就破山丈室中莫一茗詠歎其詩如見其
人不覺悲惋中來因次其韻為偈八章所寄詩云
劍樹刀山掉臂過長伸兩腳自為摩三千善逝原
非佛百萬波旬豈是魔潦倒不妨天亦醉掀翻一
任水生波夜來夢作修羅手其奈雙丸忽跳何。
 閻浮樹下暫經過授記靈山頂再摩慈忍牖民唯有
佛嗔癡退舍已平魔勞生且共眠長夜世事從來等
逝波留取菩提真種子人間天上敢誰何 
二
 太白峰高幾度過塔尖雲霧日為摩真宗有授能超
佛堅甲無須乃入魔紫燕識巢歸社日白鷗顧影泛
春波寄來一詠驚長歎奈此題邊姓氏何 
三
 芳艸春江不得過遙思獨把管城摩青雲幸作文章
佛白髮能空生死魔身世信然皆石火乾坤無處問
風波炎炎六月山如炙一扇清涼意在何 
<pb n="97"/>
四
 憶昔江城冒曉過人肩鬧市正相摩師門握手投膠
漆法句當鋒折外魔百劫肝腸藏碧血三年流寓隔
滄波好音末後終相及生死同條誼若何 
五
 乾明古寺客秋過殿角風鈴日夕摩丈室花紛方論
道法堂艸長不為魔潮平山閣僧眠石雨過江帆鳥
掠波白露蒹葭時又至伊人宛在欲從何 
六
 五濁人生未可過一筇瀟灑手常摩戰爭蠻觸誰為
長心醉榮名亦是魔寂莫青山堪閱世深沉古澗自
無波分茅定鼎昭前代墳典相傳又若何 
七
 有土於西莫是過金繩覺路入三摩口憑樹鳥同歌
佛身長蓮華不見魔寶閣天空香自雨玉池水滿靜
無波利根直證無生忍壁立常光孰奈何 
八
 鐵樹花開少客過瞿曇拈起手親摩聖凡齊掃非名
佛賓主同時要揀魔惶恐灘頭戈倒地滹沱河畔棒
興波中原一寶君賚得爭奈無人著價何 
<other>書徐虞求先生讀語錄二偈冊（二首）</other>
 相逢滾滾利談鋒林下何人入我宗時節到來能撒
手空山六月打霜鐘 
 卸下儒冠付老天干戈叢裏且逃禪世心灰盡靈根
長應起東林學種蓮 
<other>莖虀偈（有引）</other>
辛卯歲暮錢子聖月寄書云近榜所居曰莖虀欲
得數言光寵余乃思祖家垂示有大家相聚喫莖
虀喚作一莖虀入地獄如箭射錢子取義或於此
耶余因下一註腳錢子愛禪者也其不輕視莖虀
作遊戲乎。
 指頭十個最難齊錢子參禪又割雞未至竟酣千日
酒如何敢喚一莖虀祖師不是言枯淡君子從來嗜
藿藜道路兩條行得到春山好聽杜鵑啼 
<other>宣城詹曰至其生世之月日即其母氏去世之
月日也寄箋須語以偈報之</other>
 因生念死孝思長生死同時母在堂請以摩耶師母
氏現身塵世作舟航 
<other>鶴林詠古（十三首）</other>
<other>宋武帝</other>
 樵採青山枕擔眠鶴翎捧日下遙天鑿來一井何甘
洌千載緇流飲此泉 （群鶴庇日帝微時事寺中有井名寄奴泉相傳帝所浚甚甘洌大旱不竭）。
<other>唐玄素禪師</other>
 僧來何處把門敲祖意分明直下拋堪惜此僧門外
立不知身入鳳凰巢 （師為牛頭之裔住鶴林僧來敲門師云莫道僧佛來亦不著）。
<other>李涉</other>
 人生擾擾在塵寰方寸常年未得閒獨愛李公真實
語琅玕千個靜空山 （寺在昔多談竹亦名竹林李詩因過竹院逢僧話又得浮生半日閒蓋本此）。
<other>宋壽涯禪師</other>
 洪蒙未判絕町畦道器分來物本齊不識老僧山裏
坐更將何旨授濂溪 （寺誌周夫子學淵源于壽涯）。
<other>周濂溪先生</other>
 聖學研幾百代宗高山仰止禮宜崇清池六月荷香
滿時有風吹入梵宮 （祠在寺右按祠記先生依舅氏鄭龍園居瀾讀書寺側）。
<other>銀青元章米公</other>
 風流文字出塵姿交契雲堂說法師願作伽藍護名
勝山中松石至今奇 （鶴林誌藏公聽法于石門聽禪師詐護寺卒後如其言）。
<other>蘇子瞻文忠公</other>
 竹院曾遊一品題端明學士醉如泥長廊古碣知多
少讀到公詩價不低 （公愛寺竹有詠又有醉後是刁景純詩）。
<other>宋高宗</other>
 南渡匆匆馬不遲中原為問此何時卻拈古偈親揮
灑七佛全身現七碑 （誌稱帝南渡時駐驆於此書七佛偈勒石今存）。
<pb n="98"/>
<other>陸秀夫忠節公</other>
 滄海茫茫正氣存鯨波萬里孰招魂高宗過後臨池
在香剎因來共曉昏 （公祠初在金山見夢鶴林寺僧因還山門之左）。
<other>圓悟勤禪師</other>
 筆語諄諄不幾行道情法訓藹然彰西湖長老人雖
遠片石摩挲久愈光 （石刻云西湖然禪師都下相別能自奮忠竟繼佛性住持甚慈甚慈凡百日慎一日久之果熟
自馨香也收書敘致殊殷勤□□值冗附此相勉領剎作粥飯□□□□心平直以身先之□□□□□謙和人乃皈向要潔淨口行然後隨以己所得
以開示於人□□過為矜衒便是守本分也圓悟禪師克勤示後有跋云懌氏所以久長者正以能作善言警悟不肖今覲圓悟禪師遺墨字字真實讀
之森然加敬但患有不能終身行之者爾紹興癸丑穀雨日章騆仲駿書按佛性即佛果嗣錄載其住德山大溈西湖禪師繼席不知於何地顧於佛果
為晚出而示語首稱禪師末署以名古人風度可想見也書法遒＆unrec;與天童示隆公知藏石刻正頓此則錄中不載不知鶴林何緣有此石戒佛果當年
偶值遊此而作是書耶抑然禪師後或曾主此耶然皆不可考矣。
<other>元中峰本禪師</other>
 鶴林殿主能求法臨濟僧堂不學禪天目山高千萬
丈重新寫出話頭看 （石刻昔王嘗侍訪臨濟至僧掌問曰此一堂僧在此作麼濟曰不看經不坐禪總教他成佛去
此話流落叢林舊矣鶴林定殿主要向不看經不坐禪處長伸化喙極力扶持使臨濟家聲千古不墜過門露語因合掌告之曰願觀盛作西天目山幻
住道者明本書按此條中未載）。
<other>明紫柏尊者</other>
 大明國裏丈夫僧傑出叢林照夜燈是處道場俱振
刷入門一棒燄騰騰 （師嘗過寺慨祖庭淪落必留連浹旬後囑五臺公恢復侵地。
<other>陸五臺莊簡公</other>
 祖庭秋晚阿誰扶想見當年陸大夫佛地賢祠還舊
觀靈山付囑語非無 （見濂溪祠碑）。
<other>寄青蓮同參</other>
 法華山畔相尋後屈指於今又九年聞道頭顱如我
白何時再晤話生緣 
<other>送道場山曉音知客</other>
 五月芒鞋特地行榴花京口照人明道場山頂重回
去好作金雞報曉聲 
<other>謝事</other>
 衰病難堪住鶴林紛紛雲水不勞尋飢餐渴飲無餘
事只可閒眠聽竹禽 
<other>贈顧聖復業醫</other>
 賢哉君子用於世得其宜周孔詩書牖軒岐艸木昆
帝心無待簡民命亦堪醫懷保躋仁壽巖廊任不卑 
<other>答王雲來文學</other>
 憶昔昌黎謁大顛玄珠曾索入重淵開門何更煩敲
瓦入社相將引種蓮刪定詩書夫子道直空文字祖
師禪雲門扇子今安在臘月冰霜到腳邊 
<other>答陳復庵乩仙（三首）</other>
 大事因緣本自然半生轆轆苦參禪而今衰病身無
用白日清宵只打眠 
 嘉客翩翩向晚來飛飛小鳥啄生臺偶登山寺渾忘
返竹下裁詩韻自猜 
 世外蕭然喚作僧古今紅日自東升十洲三島俱為
幻覷破何曾有寸繩 
<other>過葑谿周雪巖道侶靜室</other>
 傍廛精舍一燈明數版低墻隔世情橙橘兩分階下
樹鐘魚互答佛前聲山高欲仰人皆譽男大無婚話
已成（伯屏倪公贈以甘龐貽范扁故及）喜我杖藜頻過此南薰北牖晚涼
生 
<other>天童送蘭若上人出山</other>
 滿覺菴中賢主人青山看我意何親話中記起杭州
景一片西湖絕點塵 
<other>寄聚周上人</other>
 去秋曾訂過君菴冒雨江船遂向南八月潮頭千古
在山中無事即來探 
<other>示曹雲海</other>
 百行從來孝是先事親事佛兩無偏雞鳴起到黃昏
後體取無生出世纏 
<other>讀新桂瞿公臨難諸作（二首）</other>
 惟人有性性有德仁義禮智仁為長殺身成仁性德
完萬古斯人在天壤 
二
<pb n="99"/>
 白刃臨頭可畏哉深情縷縷筆端開生平面目元無
損長笑一聲歸去來 
<other>示吳萃凡</other>
 逐色隨聲念念非回頭猛省即真機子規樹上流鮮
血無限春光喚客歸 
<other>示吳永侯</other>
 紅紅紫紫滿山坡青嶂無情面似酡一點真機親說
破清明過後野花多 
<other>寄秋亭三子</other>
 一身學佛一身當男大須婚也不妨參得老龐公案
熟秋亭湘水姓俱香（子康） 
 長水塘邊放一舟溪山兩地各悠悠道情幸是俱無
隔秋月春風話不休（念碩） 
 百歲年華等逝波樹凋木落問如何分明體露金風
裏一句佳音寄薜蘿（薇垣） 
<other>臘雪二見</other>
 一般時節兩番寒指示諸人仔細看大地沉來山睡
穩虛空混去火爐寬羚羊掛角蹤難覓獵犬迷家眼
被瞞乘興空樓書短偈硯池纔蘸又冰乾 
<other>送麗中大德</other>
 一夏安居日杜門客來相訪少寒溫闍黎過我天還
暑露地烹茶月滿村 
<other>送駿機大德</other>
 金井梧桐已報秋火雲猶自照山頭途中佛法最親
切動步通身雨汗流 
<other>送祗園老禪回閩緣幹</other>
 好大哥福建子行腳區區老不止客秋參我入天童
草鞋緊峭多歡喜燕語乍談人不解細聽方纔知所
以今年回嶺明年出往還途路誰遑恤身心拼供十
方僧一任秋風冷蕭瑟上前行休放逸祖師公案腳
頭提遇境逢緣無打失楊岐驢子腳曾三趙州牙齒
元來一聲前句為君述仙霞嶺上月明時黯淡灘頭
浪汩汩咄 
<other>示慈帆上人</other>
 憶在十年前天童一相見于今十年後重來呈舊面
佛法本無言有言乃方便老婆心太慈與汝通一線
人生如張帆所在隨之轉業風四面吹船在波心戰
線索縱牢牽終亦有時倦須臾失照顧生死一時變
同舟已胡越父子空眷戀何如奮勇猛大事期親薦
回頭上岸來直入空王殿輕生日悠悠乾城眼方眩
誰知四山逼等閒無貴賤業海既沉浮魚龍心不善
金翅高迴翔命盡中他咽此語報君知會時當喜忭 
<other>碧峰禪人病中求示</other>
 枯腸本無物詩偈何有新秪宜隨筆寫筆底見精神
是句終疏韻非言卻動人碧峰能點首病骨不同塵 
<other>和宋慈受深禪師登披雲臺十詠（有序　附原詠併跋）</other>
宋慈受深禪師投老秀峰有登披雲臺十詠蓋懷
藥山月下披雲嘯一聲而作其詩優游自在令人
深味得古尊宿住山受用非息躁競大休歇者不
能退身三步守雌牧卑若余者或所謂懷慈受如
懷藥山者乎聊抒企慕非敢謂即古人也。
附原詠。
林底常懷老藥山皮膚脫盡萬機閒披雲月下時
長嘯千古風流滿世間。
戲鐫崖石號披雲且欲朝昏見古人折腳鐺中聊
自足世間憂喜不關身。
拄笻臺畔自騰騰野草閒花炤眼明綠水青山皆
舊物鳥啼猿嘯別無聲。
春暖崖花處處紅住山境界樂無窮勞生奔競何
時已說與還如耳畔風。
當年吳越日相攻螘國蝸爭不少容范蠡西施伎
倆盡青山依舊白雲中。
兀坐雲根嬾舉頭更無言句示禪流森羅萬象分
<pb n="100"/>
明說有口何妨掛壁休。
老來差嬾出人前秪欲隈崖傍水邊多謝洞庭峰
頂月夜來向我十分圓。
禪門難覓好兒孫逐句尋言總失真山是山兮水
是水莫將閒解鬥尖新。
透過無心種種休松間石上自悠悠田園不用爭
疆界大地都來一指頭。
莫笈山僧語句麤真情何處著工夫世人用盡精
神討緣木何曾覓得魚。
道無古今而人有古今人無古今而時有古今道
苟同矣雖歷世千古如出乎其時如見乎其人不
尒雖合堂共席邈乎千里遙也慈受深禪師住秀
峰日登披雲臺懷老藥山見之十詠遂使澧陽遺
韻炤煥異代可謂無間然矣噫以古驗今以今視
昔安知異時不有懷吾慈受如慈受之懷藥山者
乎語云道不同不相為謀此特為有道者言之若
夫下士聞知不大笑而不棄之者幾希矣丁巳仲
秋下澣真慶叟孫觀跋（宣和元年五月嗣法壽庵上石）。
 慈受當年老住山身心真箇到安閒藥山月下披雲
嘯相憶清風在兩間 
 山中何有但多雲去住無心近野人側笠看雲雲滿
袖大千沙界一閒身 
 世緣隨順任騰騰老去雙眸喜帶明看遍山花緘卻
口谷風臺畔起松聲 
 扶桑日出碧天紅歲月人間轉不窮世自奔忙我閒
坐箇中消息付春風 
 蠻觸安然苦見攻霸心何事少相容姑蘇臺下遊麋
鹿今古興亡一歎中 
 雲臥無端白了頭山藏水逝不停流有般演若迷何
甚牛外尋牛走未休 
 鳥啣花落碧岩前祖意分明在那邊舉向禪曹言不
會話頭還待幾時圓 
 老胡遺下眾兒孫血脈通來始算真吹滅紙燈開卻
眼生机突出一番新 
 豎拂拈槌直下休白雲紅日兩悠悠祖翁田地收來
穩鼾睡重巖不轉頭 
 禪門語句莫嫌麤透得方名是丈夫飛躍是人云是
道到頭誰箇識鳶魚 
<other>和宋虛堂愚禪師虎丘十詠（附原詠）</other>
<other>劍池</other>
石壁千尋勢嶮巇下臨寒玉浸蟾輝古今多少憑
欄者親見干將到底稀（原詠）。
 絕頂香臺帶嶮巇轆轤聲裡劍光輝禪燈一炤遊人
醉來試干將政不稀（和） 
<other>生公臺</other>
鱗皴瘦石籠寒蘚千古遺蹤意轉新縱使天花來
墮席何如緘口過殘春。
 生公說法身已去留得石臺公案新弔古何人重指
點一杯特薦雨前春 
<other>雨花臺</other>
昔人曾此談空有花雨繽紛繞座寒堪笑空生無
伎倆不曾開口被人顢。
 長松落落碧陰繁寂歷空山六月寒說到此臺花雨
散古今多被石頭顢 
<other>千人座</other>
蒼崖險處坦然平萬指曾來聽此經若謂生公消
息遠一聲啼鳥共誰聽。
 寥寥谷口暮雲平月上僧完未了經試問虛空終日
講千人座有幾人聽 
<other>點頭石</other>
大包纔剖礙人問日炙風吹轉放頑見說聽經曾
肯首更須來透鐵門關。
 囫圇無縫白雲間佛性雖靈又至頑奇甚當機頭一
<pb n="101"/>
點浮生穿鑿不相關 
<other>憨憨泉</other>
憨泉一掬清無底暗與曹源正脈通陸羽若教知
此味定應天下水無功。
 甘泉鑿出山根破水性元來到處通若與曹溪無二
味渴禪須記古人功 
<other>試劍石</other>
雲骨深埋草莽中竟傳秦主試靈鋒舊痕尚帶春
苔綠一罅能生偃草風。
 頹然不墮劫灰中政也無端躍劍鋒千載客來看此
石人間空有戰爭風 
<other>吳王墓</other>
海湧通幽一徑深怪來時作老龍吟闔問覿面無
迴跡休向空山斷處尋。
 墓門無覓意深深顧盻雄圖植杖吟誰謂闔閶生氣
盡管絃日夜虎丘尋 
<other>白蓮池</other>
靈沼天成非禹鑿玉華時向此中開遊人只愛池
中底不覺香風天外來。
 曾愛芙蕖泥裏種更嬿朱紫粲然開當年老宿渾如
鶴池側看花大步來 
<other>小吳軒</other>
結茅初不為孤峰秪愛登臨眼底空風淡雲收見
天末始知吳在一毫中。
 一點青青指別峰坐來身世曠然空此軒不特觀吳
小領取空生大覺中 

嬾齋別集卷八（終）

<sarticle><article>牧雲和尚嬾齋別集卷之九</article></sarticle>
東吳　毛晉子晉　編閱
鄂州　記室智時　較訂
<other>詩（甲之一）</other><other>銅井時</other>
<other>杪冬還山口占</other>
 還山正及是殘冬乘興門前一拄筇欲望琴川呼艇
處寒雲已隔最高峰 
<other>招鶴兄西山看梅（八首）</other>
 山樓無事恣清談曾約看梅到我菴冷地梅開思舊
話日遲帆影破春嵐 
二
 西山遠峙太湖隈同道相尋不易來所喜自來民俗
古四時生計只鋤梅 
三
 湖濱梅圃一家家臘月時暄小放葩深謝鄰菴有方
誼頻來邀看早開花 
四
 青山高下總皆梅春力花顏曉夜催不出戶庭聊縱
目也疑香國飽餐回 
五
 梅椒糝雪露微紅開落他山亦自同爭若環湖三十
里平鋪如雪傲春風 
六
 空山梅放寂無聲一點寒香壓眾英坐怪看花多熱
鬧那知花不近人情 
七
 百草頭邊是祖機謾云吾道色香非湖山佳處梅千
樹苔骨冰花聽指揮 
八
 忽地寒香撲面來當人鼻孔洞無埋翻思昔日靈雲
鈍何待桃花三月開 
<other>庚辰夏再登銅井設關禁足</other>
 銅井山菴坐半巔開門湖水漾漪漣三年兩度來休
夏一缽孤峰踵昔賢松子落時閒植杖梅花開際偶
<pb n="102"/>
移船只今收足圓光裏祗在山中又一天 
<other>馮荃升文學冒暑過訪</other>
 跫然足音至棲息豈琳宮道味同嘗蠟詩懷欲化虹
再扶蓮社範不減竹林風磐礡清陰下涼生語笑中 
<other>新秋書事</other>
 大火西流令序長庭梧一葉報新涼棲遲松院閒堪
詠想像荷風遠亦香野老雲霓方切望平疇禾稼未
登黃山家雖不憂時事擊壞謳歌世願康 
<other>晚秋寓湖上</other>
 青山不改舊時紅宛轉霜林遠近通曳策斷橋殘炤
裡坐看秋意畫難工 
<other>冬日放舟鶴湖抵梅居晤周君謨孝廉走筆書
贈</other>
 澹蕩鶴湖水東流幾盤曲朔風激揚之塞波渙層綠
我舟為誰來有客在其澳筆寫尼山文記欣耆闍囑
現身冠履場和光導塵俗相聞固有年茲秋乃面矚
坦度見襟期端操徵素蓄靡靡末法運力為樹竿纛
斯人念不忘斯行遂所欲城闥一水渡第宅如鱗簇
何為居士居梅花環小築何者居士風蕭蕭數竿竹
再晤別無言兩眼對雙目宴坐以終日去住各無束
哂彼鈍根師法施嫌未足 
<other>龍湖蚤發擬之長水阻風泊王江涇作</other>
 冬行苦日短舟發嘗恐遲誰謂出溪口北風變南吹
湖端擁千浪舟首如鳴槌一浪逆百槳槳槳抱艱危
舟子競努力胥稱腕力疲雲黃日易暮告我增畏疑
水宿固有程或瞑焉可期不若風隔處穩將孤舟艤
我心為之制動靜隨所宜岸傍得閒立水際雜有窺
近廛正作市人語叢叢私顧我以為異不言心若思
石梁駕河曲奔走知是誰鳧鴨何乃縱出沒波問嬉
物習從所慣異哉忘險夷爰有遠商舶前邁捷如馳
歎彼能勇往不為風波欺指以語同舟篙師佯不知
永懷濟川意扣舷聊自怡 
<other>題穎源弟靜室</other>
 朱砂澗傍精廬小門設嘗關人境杳當軒不知何代
松摩空猶龍勢夭矯暮鼓晨鐘有比鄰雲荒日冷無
飛鳥山僧晏起無事營自將落葉空庭掃 
<other>婁江靜室曉作</other>
 落落村雞叫數聲床頭睡漢盡惺惺茅簷不覺霜花
落衲被寒深是五更 
<other>宿虎丘西隱</other>
 浪遊忘卻山中宿枕上悠然夢不同到曉高樓鐘鼓
靜幽禽語語喚春風 
<other>過不二上人</other>
 傍溪精舍兩三楹炯炯軒窗一色明靜者安居觀實
相不妨門外弄橈聲 
<other>題竹</other>
 野竹蕭蕭紙上留展來眉睫頓生秋香嚴去後何人
識拳石從傍解點頭 
<other>再登程純甫書樓</other>
 虛閣登來非一度清秋良晤更相宜謾言襆被中宵
宿最好斜陽遠望時 
<other>張靜垣同舟至乾元菴</other>
 扁舟隨我過龍湖高掛風帆興不孤相坐空堂未鳴
磬秋聲瑟瑟起茭蘆 
詩部（甲之二）<other>古南時上</other>
<other>折蘆菴（二首）</other>
 野情愛枕石頭眠同道招遊煙水邊坐有軒窗堪望
遠行非舟楫莫教前芙渠露冷花猶炤蘆葦秋深葉
盡偏偶憶朱涇垂釣意離鉤三寸驗諸禪 
 矮矮柴門向水開煙林四面遶池臺安居自不生凡
想晦跡從言養聖胎清曉語聞幽樹鳥中宵夢入白
雲堆隔溪肴見迷津者不惜拋蘆為渡來 
<other>開爐古南閱諸衲子除夕之作</other>
<pb n="103"/>
 祖風導世古凌然荒院開爐順昔緣杖子山形全正
今柴頭品字發新煙兒童竹馬看相戲村里桃符又
改年笑我端居無事想也隨人和歲除篇 
<other>村懷（三首）</other>
 村荒遠人事不異居深山門庭無棲泊鳥雀閒往還 
二
 水邊與林下原是道人居生性送迎嬾非關絕交書 
三
 驟雨夜來過春池徹底清自非濠上客時有觀魚情 
<other>溪濱落花觸目成偈（五首）</other>
 長溪昨夜殷其雷驟雨繁花打作堆有客夢中方栩
栩朱顏未信一時頹 
二
 花下一壺難得醉人間兩鬢易成絲負趨休訝南華
語川上徘徊有仲尼 
三
 誰家梁燕羽差池實相深談自不知也惜落花啣上
下忙忙直作有情癡 
四
 綠陰漸漸暗香臺餘萼葳蕤葉底開最苦游蜂情不
斷不辭谿路遠飛來 
五
 春風行令自無虛花落花開總信渠吹盡殘紅無著
處拈來水面飼遊魚 
<other>杪秋晤唐祈遠於烏戍書園</other>
 涼風無事坐荒村呼艇來尋不二門高閣倚空連野
色寒花炤眼抹秋痕峰巒峭峻忘成簣潭水汪洋擬
擲綸獅座試憑機掣覓毘耶誰道竟無言 
<other>九日於住波菴小閣</other>
 秋杪金風涼遠行思故鄉故鄉在何處眠來知夜長 
<other>宿當湖西林寺（二首）</other>
 當湖煙水際古殿何時興清梵中宵發東吹過舊城 
二
 空樓隔市廛一似絕人煙曉日推窗起稻花香滿田 
<other>題金山圖（二首）</other>
 微茫江岸艸蕭蕭水次蒼山有姓焦自昔漁人嘗此
泛不知南北是何朝 
二
 江面微風撼塔鈴塔中長日走江聲剎竿便是瓜洲
渡北望長安自此行 
<other>寄懷天台靈鷲寺石奇和尚（二首）</other>
 谿院經年坐春條暖日熏幾思華頂月未踏石橋雲
病骨悲同立深言近莫聞溪山原不異終惜一江分 
二
 平野春光潤寒巖遼燒熏法筵餘凍雪木座擁高雲
杖擊峰齊舞花拈眾樂聞靈山一會在今古又何分 
<other>贈褚鳳廷道翁</other>
 壯年雄志四方攜京國風光入馬蹄何似耆年真受
用時尋寂樂遇招提 
<other>褚鳳廷宅看閩中將樂石</other>
 信是他山石從來未有觀移時踰峻嶺止處近微瀾
宛具全峰勢如蒙宿霧寒真光無外洩仁壽此中安 
<other>登魯菴水閣右個</other>
 小閣真如斗登來眼豁然溪聲通足下山意在簷邊
蒼竹亭亭立斜陽淡淡懸火雲蒸六月想就北窗眠 
<other>寄吳門玄若機公（二首）</other>
 惘惘窮途客年年畏卜居自將同鶴跡時以負角書
最可知心久能忘晤面初遙思吟臥處昔竹近何如 
二
 溪柳緣參差溪光無定時十年林下誼五字客中詩
燕乳花將盡鶯鳴席未移閒將臨水意報與故人知 
<other>春暮雜詠（十首）</other>
 春眠溪院冷無雲曉夢禽聲亦有聞遙憶故山湖水
<pb n="104"/>
上梅花如雪早紛紛 
二
 丈室虛閒篆縷浮忘言摩詰病無儔春風欲盡繩床
臥問疾何人一唱酬 
三
 梅子青青花事稀後開籬落有薔薇日長隱几心無
住閒看中林蝶影飛 
四
 溪上花殘少客遊虛廊鎮日似山幽階前稚竹無心
長柔綠枝枝自可眸 
五
 阡陌猗然帶女桑水村幽致未云荒一茅欲避溪雲
暖白石青松詎可忘 
六
 小艇桃源未得尋楊花飛落水深深白鷗黃鳥閒相
識不礙時時在柳陰 
七
 出岫無心雲片片啣花有意鳥雙雙卻嫌㯉性彌年
嬾只麼閒閒臥北窗 
八
 一花到地春隨去數竹穿泥夏早來坐愛薰風應時
節不時吹我殿扉開 
九
 柔桑采朵碧溪灣蠶月安居自得閒竹杖靠軒聊探
水草鞋懸壁待看山 
十
 一任飛花落古菴垂絲千尺在深潭打魚船子真為
逸顛酒曹山未是憨 
<other>夢戒雷震公二首（有序）</other>
公梁谿人也倜儻有英氣喜屬詩初與予遊期明
已事後以一代時教講席多立門戶欲窮其致焚
膏繼晷苦心幾二十年庚辰冬從南都得疾旅臥
吳門之龍樹菴不起無葬地友人慈築火化之移
其骨歸石盂山。
 夏夜雨不息孤燈耿無煙伏枕忽成寐故人來我前
容顏宛如昔蹈厲殊翩翩緬懷平生懽把臂憑高筵
詢之別來意欲語仍嘿然有若分題夜搆思入虛玄
不知萍梗蹤宿痾何時痊前冬遠聞訃無乃夢中傳 
二
 吾生四方遊所立望同志於何此相見微覺較前異
攢眉對知己何者不得意我留煙村間春夏已易二
眷言姑蘇山有君敦道義惠然肯來顧所感不相棄
溪花已無飛梅雨適時至水田亂蛙鳴中夜警無睡
枕簞時轉側神情見游戲與君學無生生死何足累
君雖乘白雲未忘法門季謂君夢中來能免數行淚 
<other>夏晚同程純甫菴後散步（二首）</other>
 三年不見常時想六月能過一面歡舊路未忘無待
引新墻初築且須觀 
二
 犁鋤遠近皆耕水殿閣東南忽打雷竹扇葛衣涼正
納村風溪雨夜俱來 
<other>范遵甫覽予山偈擊節別後寄贈（二首）</other>
 天壤有斯文世界不空立精華古人味天機信吐翕
在昔洙泗沒餘響授參伋德者必有言聖經賴明緝
率循閑隱怪厥中方允執百世誰則師性道于焉集
以茲願學眾水流必就濕君家大范風文行乃固習
豈直正冠履兼知浩篇什英英高雲志青紫可芥拾
而余山林人於世何汲汲違親影惟單遠遊歲踰廿
死生古稱大用是眉宇急徒懷孝友意莫耕桑梓粒
感彼陟岵吟中情每岌岌途窮忽返步縣解本無縶
抱病欣忘言望古如不及白雲曾高臥青溪一停笠
詞章非我事紙墨何暇給偶然流胸襟造次欲滿笈
嗟咨自成趣敢落文字級時值枯稿流把讀嘆艱澀
<pb n="105"/>
誰謂風雅倫見之反珍襲擇術本相異臭味何忽入
得非君之懷化理有所吸春花落何處蜂髯爭嗜汁
空庭雨餘後竹色正霑浥坐次忘舞蹈風中豁於邑
冥心太古上干戈等讓揖乃知楊朱徒多岐自為泣
千古惟春雷可以動凡蟄 
二
 聖賢生憂患智者當以勗君子所為貴落落乃如玉
緬思古先王與聚遂民欲使如登春臺有若醉醽醁
飲食會男女水火視菽粟一夫澤不被自慊失亭毒
吁嗟斯民中誰者能拔俗簡編不將事風塵屢僕僕
斗酒使氣揚青銅炤髮綠徒然負此軀大道莫可告
君資誠卓秀義理自天屬晏如環堵間蔬水歡亦足
文章列芻豢今古靡不囑心力久為殫辛苦過自督
胡然遭蹭蹬志不逞鴻鵠天命若可把人事多所局
荏苒歲華逝淹留日月促回也其庶乎屢空得君續
懷抱幸自寬固窮節不辱三生因緣在讀我林下錄
恍然投法味快得我心曲竊嗟有生類難解濁世梏
鬚眉均丈夫有髮何曲跼良驥躍千里要當秣以蓐
神魚入重淵其奈網罟數遭逢時有待淪溺苦惟酷
君看血氣儔初非不息燭一念從之迷百身亦何贖
飛舉欲仙仙妄矣登真籙所以大觀士三界指為獄
榮名悲草露甲兵笑蠻觸霸王同一化不讓吳與蜀
未聞千載後周鼎在郟鄏我言雖曰放君志乃可沃
結纓生未知賢也徒結束聞道夕死可聖兮想其躅
時乎不再來逝者亦云速念茲如臨淵其勿寢安褥
曠劫良在今萬古碧潭淥晦明在吾眼旋轉任朝旭
聿來竹院中宴坐消暑溽法緣偶相聚情好永為篤
寧靜近枯淡紛譁謝繁縟因以性命憂要君醍醐浴
謾嗤奔蜂微而以化藿蠋 
<other>久雨</other>
 梅溪為水鄉一雨經彌月溪流忽高岸舟行如地發
天地煙濛濛暑月冷侵骨朝旭豈全蔽晚雷聲不歇
所棲異孤峰卑濕上履襪布衲暈白花烘爐無榾拙
土階時浸潤出戶有顛蹶老農樹新苗日夕恐見沒
荷蓑來遠阡皤然曲鬚髮口稱去年旱溝水村村竭
桔槔喧中夜用力徒搰搰今年雨水多川壇不煩謁
屋茅雖漏爛上天何敢忽鄰翁偶相值與語同咄咄
眷彼淳古意想見休明碣取貌誠則野近仁信哉訥
歸來坐室中抱膝亦如兀稍晴軒窗開輒喜遠帆突
蒼蒼長天空靄靄陰翳揭杖藜有高情思同采山蕨 
<other>刪竹（二首）</other>
 素性愛丘壑煙村無半峰少留林間意惟此竹一叢
入夏取涼便嫌彼枝葉濃斜陽自披剪于以利其鋒
運斤值新霽寒翠衫袖封坐石矚高蔭約略欲無重
清風應手至幽韻如吹松生成聳秀榦亭亭無秋冬
問起有數枝培土同厚鬆立節甚不直謾嗟難見容
快哉當西北剪擇空蒙茸忽見天一方高明曠心胸 
又
 種竹非遣俗竹中自無塵虛心持特操待老完其真
豈欲故伐汝縛去同柴薪昨者北窗下所黜皆非珍
況爾當前軒耳目之所親到門無爽氣何以慰嘉賓
昏昏但蒙密卑身風雨晨中豈無卓立或難前自陳
信哉物因混君子慚經綸吾今選於眾孰曰無其仁
疇昔一擊士知非等閒人 
<other>古木</other>
 古木臨高簷兀然墮其枝風霜久獨立綠竹左右之
木得竹而葉竹同木而欹微風行是中蕭蕭息相吹
木喜竹多韻竹欣木無奇木獨存老意竹各挺秀姿
並處無嫌猜歲寒將與期木也若無用去之非所宜 
<other>返照</other>
 斜日欲西落餘光射東垣萬象復輝映溪林寂無喧
其時有逸者與客坐中軒撫茲一過目有會忘乎言 
<other>移蕉</other>
<pb n="106"/>
 微蕉托我庭始生亦殊苦數日抽一葉畏風莫敢舞
遂有清音來曉空落疏雨獨以遠窗下來者恐相侮
清晨手種過東西同一土暫移若違性全身忽傴僂
茲物體本空眾葉偶合聚觸類悟其軀在乎明眼睹
因思滋舊根盆水頻掬取山情近草木非關過惜撫
待看碧陰高清涼映簾廡 
<other>摘瓜</other>
 天地好生物寸土不空荒人力輔之運溉灌扶其良
遂致竹架碧映斯瓜實黃葉大冒赤日蔓延上新篁
懸蒂影直直及晨露瀼瀼每資伊蒲饌齒舌有潔香
疑傳青門種藝此招提房我摘非不惜恐其秋忽霜
凡物不虛生利用乃為臧當美不飫人過時徒自傷
君看映階艸不栽亦自長青青交春夏殊省撫視忙
所因無致用任之委爨傍 
<other>曝書</other>
 伊誰於古初巧製此文字賢哲去千載心精儼相示
目擊不容聲蕩默立天地賴以正眾情多聞未為至
何哉蠹魚癡咀嚼競從事飽腹而已矣寧達作者意
我生輕外物自期行古志負之為遠遊未嘗窮途棄
晤對樂無時膠漆投不異於今久彌敬朝夕發幽秘
秋陽以暴之古人端在是任彼老斲輪乃以糟粕視 
<other>觀帖</other>
 曾聞古之人有工臨池筆灑墨不苟然落紙皆有律
末學怪膚甚各信手腕出深觀凝其思默默增恂慄
何乃風格殊何乃點畫一六書稱一藝古為童子恤
何乃及其至作者亦憚述擬似神已死脫法豈終吉
縱橫得體間其妙難意必欲速敢窺奧手拙徒費日
所以入道門種性許超逸矜式惟苦心臻化能事畢 
<other>觀魚</other>
 小池良不寬中有數尾魚莫知其誰饋畜之傍我廬
魚躍時洋洋予覺日于于相忘不知樂各自遂厥初
微物信亦神呼吸波光舒曉窗騰竹霧恆疑其巨噓
尾赬曾無勞水清行自如悠然非江湖潛處歲月餘
鯨鯢沉巨浸任竿難放渠眾鱗在他水往往登庖廚
皆因身味厚自致戕全軀所以達生士掩材類山㯉
一龍復一蛇世罟不能漁隱見終天年淡漠神明居
得非其慮遠所適為之殊 
<other>納涼</other>
 九月霜露降無衣悲歲窮六月日酷甚把扇思清風
有生雖云眾極其體則同感觸以自遣端苦寒暑攻
何如息心士煩熱消胸中三伏坐竹院有時吟孤桐
大汗豈不流微涼時覺通鳴磬及午飯火雲正燒空
自喜得閒暇解衣忘蘊隆晚來簷前踞久焉盻蒼穹
依徊二三子語話隨其衷殿戶闃寂寞河漢高昭融
微蚊颺輕扇小鳥伏蒿蓬四體喜無倦深更惜餘功
匏葉露涓滴竹陰月朦朧臥去室生白覺來窗日紅
爽心良在茲遺世非所崇緬思天地運循環何時終 
<other>又觀魚</other>
 近水多見魚在山多見鳥見鳥羨高飛見魚忻伏沼
魚鳥本無機人情自為杳華亭古都會煙水亦渺渺
朱涇古船子風儀超世表披緇把釣竿垂絲向紅蓼
跡疏鳧鷗親眼曠佛祖小眾漁殊不識鼓枻乃相嬲
蓑笠送春秋蓬窗臥昏曉尋常傍釣來他魚不為少
躍躍雖可人俯視何其眇錦鱗洪波得生平事則了
吁嗟祖庭秋先烈誰克紹浩歌留此情一解世紛擾 
<other>將登天台寄王言遠孝廉</other>
 宇內多名山越中聞天台梵宮出雲漢林壑千重迴
古息大乘士渡水嗤浮杯于今無其人神丘成死灰
吾師天童老頂髮如霜堆曳杖坐耽耽法鼓從空雷
龍象遠騰踏山光一時開今也實不幸泰山忽焉頹
初聞心神亂踊跳罹大災向無兒女情忽作孩提哀
懷香拾溪藻隕涕流海苔病軀將一奔敢曰陟崔嵬
及門亦多士某也愧匪材既與爐錘問冥頑蒙化裁
<pb n="107"/>
正眼悲即滅寸心盡如摧惻惻難告人中宵自低回
疾思凌赤城遂乃步瓊臺藉以散鬱憂因之觀九垓
到時秋正中月色無纖埃千里或不隔清光當飛來 
<other>錢塘值雨</other>
 掣電轟雷過海門孤舟煙雨一時昏越中山色無看
處獨見天邊白鳥翻 
<other>過棗樹灣</other>
 雞鳴犬吠古山家曲曲溪光抱遠沙鼓枻浩歌誰氏
子溯流乘興夕陽斜 

嬾齋別集卷九（終）

<sarticle><article>牧雲和尚嬾齋別集卷之十</article></sarticle>
東吳　毛晉子晉　編閱
鄂州　記室智時　較訂
詩（乙）<other>古南時下</other>
<other>送王言遠北上</other>
 嚴霜昨夜結寒梅車馬兼程北望催  聖主勵精求
治策賢良捧牘奮雄才觚稜雲氣天邊識彩筆花光
輦下開林社不忘弘護願閒隈竹院聽春雷 
<other>除夕次澄禪人</other>
 春交十日蚤聞雷驚得千林煖色回短燭紅光今夕
滿深山黃獨古人煨床頭不睡翻新曆牆角頻過候
老梅正好圍爐多坐坐村雞咿喔數聲來 
<other>語風雪大師送天童老人入塔訖裁詩別眾感
而次韻</other>
 已作閒雲野鶴身到來山水即為鄰衲衣垂處風超
格毛穎流來句斬新天地喜寬容此老影堂慘淡弔
何人苦心一段難分剖直欲牽裳過百春 
<other>舟過慈谿齋姚益城中丞宅因和山居之什</other>
 遠情一味愛山林無問長坡與短岑但有松聲頻側
耳偶聞鳥語喜開心花懸近圃春堪摘月起平湖夜
不陰只此留連吾願足何妨歲月自深深 
<other>偕石幢高原同人三公過靈隱憩冷泉亭</other>
 今古只如此冷泉原不飛怪我亭中人坐來忽忘歸 
<other>韜光曉步（韜光法師荅白香山招詩有不解栽松陪玉勤唯能引水棹金蓮之句）</other>
 杳杳霜竹林日高露猶響有懷種蓮人登樓看湖漲 
<other>立夏前李曉令招遊藿園</other>
 名圜曉過麥風寒古岸維舟野興寬最好春光餘一
日不凋竹色喜千竿試嘗新豆呼童擘莫辨幽芳拭
眼看人坐中亭疑在野晤歌於此可相安 
<other>漫書陸體莊扇</other>
 字拙不嫌扇舊偈新莫哂韻差共坐芳茵過午試聽
幽鳥啼花 
<other>蚤熱</other>
 住村已三春最熱愁過夏輸卻白雲深搘藤高臥者 
<other>寄答唯一師</other>
 春山花似錦伐木友曾求未得趨重晤無端又一秋
竹窗閒聽鳥溪水浪垂鉤感念同風意凝眸古塔頭 
<other>尋元白師於江陰乾明寺夜話</other>
 秋陽皜皜映秋林迢遍江城訪舊臨天各一方懷有
日交餘十載可無吟長廊未飯先攜手短燭生花更
論心何事師僧難得搆法堂一丈草深深 
<other>過丁氏湖莊</other>
 冬日閒無事輕舟過水鄉一帆收野色兩目接湖光
坐處篝燈炯齋時缽飯香莫言蓮社遠心已話羲皇 
<other>贈丁虞卿文學</other>
 清時率土太和風嘉遯優遊畎畝中尊酒當軒懷揖
讓一經教子識夔龍渭川獵夢鷹揚起莘野躬耕幣
聘通何似家門鍾孝友四時湖上看飛蓬 
<other>再晤丁方流</other>
 忽作三年別重來一笑逢青雲君子志此道卻同風 
<other>歲暮荅蔣聞大孝廉見懷</other>
<pb n="108"/>
 天際雲陰薄暮重歲殘溪院倚枯筇靜思學士四千
偈恍在匡廬五老峰應節是村喧爆竹耐寒何水剩
芙蓉從來莘野斯民望夫子誰言是老農 
<other>病中素閒友人見過</other>
 恍惚匡床臥不知年又更畏人來問訊聽鳥自嚶鳴
窗外雲光暖籬根艸意萌相過喜吾子竟夕話無生 
<other>答倪閬民</other>
 交臂秋風亦偶然不堪言別又經年芳菲春意來眉
睫松柏寒心在語前湛水光生因著月淤泥香滿為
栽蓮從來此道思遐契渺渺煙波一放船 
<other>七里港（二首）</other>
 太湖西望水漫空七里人家一港通茅屋土垣村自
古菜黃麥緣歲知豐門橫小艇花無掃岸接垂楊霧
半籠犬吠雞鳴城市遠桃源疑此泛何窮 
二
 石橋自北板橋南層網相連次古菴地曠始疑春色
遠村幽翻覺野情酣龐眉荷鍤窺人立稚子群呼見
客慚短屋把書誰氏隱日高猶自不冠簪 
<other>臥疾移舟虎丘</other>
 山意本清寂怪來絲竹繁泊舟自遠岸欹枕欲無言
斜日松陰隔春風塔影存石場人正鬧歸去月留痕 
<other>寄友</other>
 多年欲看釜山潮未得閒情把一橈輸與結廬脩靜
者梵音時接海天遙 
<other>題畫</other>
 溪水悠然靜不流遠峰黯淡隔山頭放情何必滄洲
去且傍垂楊坐小舟 
<other>從聞統公自拂水巖移關東塔寺過贈</other>
 憶在孤峰上一扉縈薜蘿無言關世諦有行學頭陀
錫舉心何住山忘道已多風鈴傳塔語清夜好音過 
<other>春暮歸舟（四首）</other>
 野性厭人事放舟欣得閒岸長非欲盡客久定思還
麥隴雲方綠花田錦正斑未甘輕別去眼內獨青山 
二（阻津）
 野眺吾聊適春遊眾所同分明識津口不得過湖東
香艸微茫外晴波想念中後來期未卜且莫轉飛蓬 
三（日夕）
 漸覺春裳冷俄看山日低孤舟頻計路遠樹欲生迷
兀坐無餘想幽吟自索題數聲村犬吠燈火到前溪 
四（坐月）
 四望煙無際空明忽自來蓬窗渾不夜膏燭謾登臺
水靜村歌接更闌漁網開勞生何定息日月重相催 
<other>寄吳門素純法師</other>
 百城宛轉事悽悽憶過高齋歲若迷幾對寒燈陪宿
鳥高眠紅日聽鄰雞郊原已慣成來往草木猶欣互
品題良會至今忘未得卻憐蹤跡滯深溪 
<other>歸燕識故巢（十首）</other>
 乘興清秋去雙雙今又來逕飛梁屋語不使主人猜
花砌看無跡柴扉為半開新泥增舊壘慎莫污香臺 
二
 溪路柳陰陰衡門何處尋每來寒食後應悵落花深
天地空雙翼春秋苦片心恩勤哺諸子寧計歲華侵 
三
 大似知時節天涯念舊樓昔嘗親擇木今再試啣泥
花落青天遠溪長碧艸齊往來憑兩眼芳樹未應迷 
四
 毛羽端如舊春風已隔年入門猶認主解語一何賢
喜色生簾幙芳心在几筵遶梁情不已下上復翩翩 
五
 直作還家想逢人仔細看惜春猶得及行路不為難
宴處還仍舊規模就苟完輕風時刷羽臺榭綠陰繁 
六
 風雨終無慮春泥欲再添頡頏村寂寂來去尾纖纖
<pb n="109"/>
快自成家室將無辨閭閻閒門清畫永冷看逗疏簾 
七
 宛轉尋花片差池帶柳煙衣班緇社裏家記畫堂前
胡語何人解靈心自不傳歷然賓主意相見入門先 
八
 有類雀穿屋非同鳩借巢短簷清影集長日好音交
補葺寧辭倦綢繆未忍拋華堂同逆旅小隱不須嘲 
九
 紫項相為偶白衣無作儔海山春半度家業歲前謀
避戊應多吉添丁不著憂茅堂寬得蔭霜露謾驚秋 
十
 梁上日飛飛溪林若有依不同三嗅作已見兩年歸
堂搆存諸子行藏隨化機喃喃香在口階砌拾芳菲 
<other>懷西湖</other>
 西湖春絕好不得及時探遙憶雷峰塔長年醉碧嵐 
<other>立夏前一日同道侶登硤石兩山值雨（三首）</other>
 畫舫隨溪發青青兩岸過也知春意盡卻愛水花多
卷幔頻看塔揚帆不定波茲遊真勝事酌茗是松蘿 
二
 東山纔到岸雨色已濛濛白社久相得青雲興亦同
攀躋凌佛頂咳唾落天風歸路何須問濃陰古木中 
三
 山石兩相望溪雲隔一灣不辭泥滑滑細聽鳥關關
殿古客心喜林深僧夢閒梓花香遍地幽夢覺春還 
<other>丙戌夏自甬東還古南舊院錢聖月來訪出乃
尊豈塵公閱唯識論遺筆見示兼贈二詩即
韻答之（二首）</other>
 兵革聞頻過林廬喜未殊得安長水釣遠歎鹿峰屠
雷雨忽俱息竹陰宜共趺先賢遺筆在知久味醍醐 
二
 乘槎非八月扶杖試歸歟海上新聞虎溪邊舊市魚
泊舟村亂後掃逕客來初相見驚如昨鬚眉意氣餘 
<other>題嘉善祖燈菴（二首）</other>
 真光能不息流燄自靈山入夜漁蓑近經秋樹葉斑
玄言溪舌演聽眾石頭環閒卻菴中主孤雲共往還 
二
 舊有茅菴在松聲來自山種蘆秋點雪養竹老成斑
村月催燈起溪雲作髻環東流煙水接風送綠萍還 
<other>中秋後一日過小菴</other>
 精舍孤村立閒林野客尋會心千箇竹清耳一聲禽
秋日不知迥涼風自覺深桂香猶在樹遲月坐芳陰 
<other>戒香居</other>
 室淨不容掃林深獨占幽蒼陰時瀉竹妙氣欲生秋
照缽燈何淡霑缾草亦柔菩提無樹覓從是益清修 
<other>歲晚（二首）</other>
 溪邊歲將盡階下草不死有待膏雨滋一時青青起 
二
 蕉葉畏霜剪離披在中庭何時春風來枯根長新莖 
<other>和李無塵除夕元旦（二首）</other>
 荏苒年華又見除青山雖有不安居冰霜甚矣梅心
苦屋斗依然燭影虛五夜誰家雞犬鬧萬村何處稻
梁餘謀生未用思全策野鹿標枝憶古初 
二
 玉曆纔頒共拜新蘿衣幸早別簪纓溪林小隱私為
喜鼙鼓遙聞也白驚北想銅駝堪下淚東求瑤島幾
傷明春風殊自知人事萬古吹來寤有生 
<other>新正三日寄李曉令</other>
 年來世事愈新新變幻無從問往因天地自來同逆
旅菰蘆今復歎窮人霸王入夢無非假傀儡登場孰
是真幸向茅堂灑心慮新詩寄我不妨頻 
<other>蚤春尋梅過一葉菴</other>
 幽芳何處遠香賒不在林中定水涯菴喜如舟呼一
葉梅看在盎發千花小橋客過村流碧曲岸風來野
<pb n="110"/>
竹斜只恐春深重到此數家漁網柳陰遮 
<other>飯後放舟溪東見硤石塔值象閒禪人引游李
氏古墓</other>
 方舟入港曲灣灣理策尋芳自得閒一筆插青空見
塔半墻圍綠土堆山新桃綽約開村屋老桂婆娑掩
石關正渴頭陀來欸茗晚風落日載春還 
<other>雪窗有懷（二首）</other>
 梅瓣沾唇未及酸絮花飛裓不勝寒千金欲得狐裘
美百結何如衲被安有句小窗呵硯易無聊短策出
門難同雲布網天無漏野雀尋枝路自寬暖閣風流
餘一種窮途心緒有多般蘇卿久耐寒持節袁父曾
僵臥不冠謝筆瑤章宜早賦秦庭白壁幸多完三更
有月開晴霽分外清光試一餐 
二
 青梅未嚼不知酸春雪橫飛始見寒初下天心惟一
爾染成物面有多般山川高下能藏險屋漏穿尋不
假寬當境共言行樂易斯時真覺處貧難室如懸磬
何其慘壤有餘蔬孰忍看縱為堅冰行刻令闃令空
界起爭端吳儂已化衽為左許子無煩粟易冠雲雨
覆翻良足歎滄桑變幻幾時完靜知茅屋行嘉遁斗
酒千詩強自餐 
<other>對雪</other>
 飯後覺足冷溪山忽地迷再來春雪大獨坐板樓低
小鳥寒投竹空花密覆泥行人何絕少翹首望林西 
<other>曉晴</other>
 紅日上扶桑青天盡發光石池冰結岸茅屋雪加霜
竹葉青青在梅花點點粧眼開皆霽色消受一爐香 
<other>李曉令貽詩招看園中海棠喜而有答（二首）</other>
 溪上桃花已不新佳園聞有十分春晨風欲徑凌仙
島朝露將看點幻身竹榭嫣然添麗色茅亭快爾靜
風塵主人幸有三生約語笑終朝不厭頻 
二
 久雨初晴景物新孤芳遙眷眼生春葉承日影初醒
睡色抹霞光欲舞身一任繁英紅褪雨獨鄰疏柳碧
無塵花神最是多情者未喝風前笑已頻 
<other>期過藿園阻雨曉令折海棠一枝并詩至</other>
 喜聞燈下一詩成總為花神久待晴滑道不疑仍雨
色撼空先怪有風聲一枝幸寄情聊遣三徑難尋悶
忽生好是池塘春艸句古今詩價重連城 
<other>曉起見雲開有晴意寄曉令</other>
 朝來好事想當成道是無晴卻又晴庭際蒼苔收濕
氣竹間黃鳥弄新聲青天莫再須臾掩紅日應教逐
漸生萬朵名花容我賞快哉親到洛陽城 
<other>是日雨止過曉令園中劇談至夜（二首）</other>
 一樹仙花畫不成天陰來賞勝天晴因滋夜雨添顏
色為怯春雷停語聲顧盻直令雙目眩陸離疑向半
空生狂蜂未易來偷采面面危墻作護城 
二
 宛轉枝枝吐萼新芳庭凝立獨留春貽詩當寫鮮妍
格釃酒猶憐草木身光射疏簾天欲暮機扱野衲句
無塵劇談忘卻歸來也秉燭溪頭舞櫂頻 
<other>李曉令招敘海棠下兼惠趙松雪墨跡報謝</other>
 西府芳菲見未曾春臺花葉布層層雨中對去人俱
靜月下歸來興獨乘妙墨手貽交自古佳蔬口嗜飽
能增溪橋水漲船高放到岸僧傳夜後燈 
<other>曉令訂過石佛菴看花</other>
 蠻觸爭長也太狂古今興廢亦茫茫青山抱病應難
入紫陌閒行幸不妨兩耳似關聽鳥倦半春多為看
花忙明朝蹤跡投何處石佛菴中有海棠 
<other>值雨阻約走筆自遣</other>
 曾約鄰菴去賞花陰晴未必敢先誇果然屋瓦五更
響又聽村鴉四樹譁開眼可憐天地暗埋頭深畏雨
風斜春芳能得幾多力將恐飄零襯土沙 
<pb n="111"/>
<other>新霽曉令招村郊野步遂過石佛菴看海棠眉
菴隨喜脫沙佛像至夕曉令獨歸余挈二三
衲乘月而返</other>
 春光無限落晴空野色開門望不窮深院海棠紅耐
雨垝垣桃萼碧迎風石沙作佛非兒戲燈月皆明炤
轉篷自古勝游惟一瞬莫嫌分手各西東 
<other>謝石佛菴主</other>
 春來兩度到精廬自笑觀花習不除當路喜眠迎客
犬臨池看躍放生魚海棠屋角留香色石佛龕中潤
雨餘卻怪盤飧淹我久歸來新月滿林墟 
<other>久雨寄朱養明</other>
 天雨憶君去天晴望君來一晴復一雨幽期安在哉
野田爛菜麥竹院深莓苔最惜春光隨雨盡長溪不
見桃花開 
<other>雨夜夢同岫雲禪者數輩策杖山谿之間坡石
古秀其泉甚清喜而成偈覺來風景猶在眉
睫童子請余筆之</other>
 爍爍春光在眼前淵淵直下見青天空山盡日堪相
賞何必擔歸月下煎 
<other>春遊紀事</other>
 同人於野手相攜小艇垂楊綠滿溪忽遇鬼風如劈
箭劃開波面肖靈犀碧天已掛蛾眉月紫陌初乾燕
子泥村曲人家開徑好薔薇在架放條齊 
<other>題接引脫沙佛像</other>
 螺髮青青頂髻紅婆心憫子特來東蓮花獨立曾無
語春艸當門自偃風卻憶聚沙胎乍結何知入世體
全空飄飄衣裓當軒舉多少勞生顧盻中 
<other>西樓（四首）</other>
 村院無佳處高明獨此樓閒來西向坐靜似北窗幽
長路行人接孤村過鳥留好花風打盡無復露墻頭 
二
 獨坐有餘適市聲無見傳青黃看菜麥遠近攬雲天
童子解供茗村翁自賣鮮菴西有殘屋薄暮起炊煙 
三
 久雨衣生潤初晴陌未乾負擔防腳失憑檻得心安
役役人生事悠悠行路難春深多臥病拍面怕風寒 
四
 黃犬翻青麥紅裙抹綠桑天時行恰好物理得如常
雨水溝溝滿鋤耰處處忙鼻邊蜂蝶過一陣野花香 
<other>懷舊隱</other>
 落花寂寂鳥雙雙新竹成陰綠滿窗夢聽潮聲來枕
上幾年不得到婁江 
<other>有僧從吳興來得故人同人化公信有感（二首）</other>
 天涯甘苦久同嘗廿載冰霜志亦強奄忽死生殊未
定北窗一葉下新涼 
 人之生也固芒乎一醉千春不可呼憶昔湖頭乘小
艇平波談笑看飛鳧 
<other>偶成</other>
 悠哉一片雲飄然何所住清風山頭來搖曳淡無慮
有生獨不然高下希自取安得無心人天涯論衷素 
<other>七月下浣過藿園竹下坐</other>
 綠雲高高青天虛秋風漸涼秋色餘此中箕踞意自
適不問世事今何如蘭芽為茗客歎奇我亦鼻嗅花
扶疏片雲頭上不見黑小雨催詩忽點裾古云一悟
寂為樂此君何得一日近我廬 
<other>送王言遠之任廣州</other>
 君今躍馬河南行懷保黎元美化成竹院秋深無事
掩月明千里見高情 
<other>小春日壽吳鼎陶御史椿萱八袟（二首）</other>
 德風藹藹著鄉閭湛露遙霑降紫泥啟後詩書曾授
手生年梁孟共齊眉竹筇野衲山中贈桃實仙人海
上貽稱慶畫堂春意暖梅香隱約到樽罍 
二
<pb n="112"/>
 蕭齋貝葉手親持天竺先生晚結知朋輩一觴猶世
祝兒曹三樂乃天彝遙瞻紫氣長林滿高跨青牛化
母隨采藥當年憶龐隱煙霞偕老古今奇 
<other>寄張鳴九文學</other>
 尋秋偶過古黃莊半日清談木葉涼別後月明三百
里天涯冰雪念同鄉 
<other>除夕次崶禪人韻</other>
 歌罷朱筵酒未闌十分清寂屬祇桓但將世外身心
了不覺人間歲月殘室掩燈花忻自結爐深柴火快
無寒明朝短髮年華長陌上兒童孰解看 
<other>元旦</other>
 夢裡聞雞夜欲闌布衾餘暖尚盤桓枝來山鳥應須
語瓶貯梅花未可殘歲取十千還卜稔春交五九不
生寒茅齋晏起稀人事小閣橫經眼細看 
<other>夜雪漫興（二首）</other>
 深爐火未灰芋子正堪煨送客寒燈出開門夜雪來
虛光凝竹院冷氣浸庭梅宿鳥皆無語更樓鼓自催 
二
 春宵有餘興剪燭話更長未覺鐘沉院時將衲擁床
一林寒似水萬瓦粲如霜多少簷前竹垂垂欲壓牆 
<other>對雪口占（三首）</other>
 春來天地寒萬里飛白雪村路絕人行小鳥簷頭集 
二
 庭前幾竿竹寒重一時倒呼童扶起來葉葉光皎皎 
三
 茫茫一片白折竹時時聞畫沙學兒戲字字不成文 
<other>尋梅</other>
 春來冰雪喜初晴小艇溪邊自在行莫道梅花猶未
放前村蚤有暗香迎 
<other>初春送問松上人過吳門兼簡王意菴</other>
 長溪一帶水悠悠送子攜囊過虎丘放鶴洲前梅正
吐可中亭畔雨初收新茅且結煙霞隱舊病姑停汗
漫遊咫尺山莊玄度近春風詩句好賡酬 
<other>解制（二首）</other>
 千里同堂話始終韶光易轉似輕篷花根已潤春來
雨草色齊醒陌上風馬有驥材權伏櫪鳥非鵬舉定
驚弓從他五味諸方學衰病吾今有不同 
二
 雲水相依制欲終麻根但直不愁蓬興餘姑看千林
雪語放應生四座風鑄像古來憑大冶學箕誰者法
良弓囊藏穎脫當科選平地春雷響不同 
<other>尋梅</other>
 煙村何處是通津小艇搖搖問水濱地結冰霜寧畏
冷園多木石且觀春永懷苔骨心無倦忽竊寒香鼻
有神卻笑當年林處士孤山滿種養閒身 
<other>春遊過李園</other>
 春野梅初好村帘酒不賒苑深藏小岫溪靜出浮槎
雲烏能依樹兒童看折花歸來燈下坐香氣在袈裟 
<other>仲春三日壽李青來文學母徐孺人八旬（四首）</other>
 和風吹野渡佳氣藹衡門堂上觴宜舉人間壽喜尊
春花娛老眼煙月寫眉痕懿德重為擬安貞取厚坤 
二
 特操非人授松姿耐歲寒勤家夫子逸處患婦姑歡
大雅徵麟角期頤享帨鞶鸞笙何處下仙侍紫雲端 
三
 萊衣名著久卓爾祿無干釵釧貧而樂春秋老亦安
鶯將林上囀花不霧中看坐愛幽香遠芳庭又吐蘭 
四
 桃李下成蹊春隄芳艸齊恩勤宜有答康壽古堪稽
新燕飛簾北嘉賓宴日西願申華嶽頌不厭醉如泥 
<other>寄懷張心素</other>
 吳門相別後役役幾春風我鮮求閒術君多濟世功
指端元有眼病外更何攻妙藥無須覓醫王旦暮逄 
<pb n="113"/>
<other>寒食即事（二首）</other>
 晴霧茫茫春日佳垂楊飄綠水之涯鳴金野櫂深溪
出酣酒遊人古殿排芳樹不言皆解笑荒陵無享竟
誰懷韶華轉眼真難駐莫怪紅裙墮釧釵 
二
 風日晴和鳥亂鳴芳辰取次及清明戶知寒食煙誰
禁人喜春游夢亦行桃李倚牆顏色好桑麻插野土
膏平墦間祭掃何來者薄暮松門宴未停 
<other>賦得佳節清明桃李笑（十首）</other>
 幽齋方靜坐令序直清明爨冷因懷古居深亦避名
好花聊寄詠芳艸不堪盟忽忽催遊興枝頭囀曙鶯 
二
 夭夭誰箇種灼灼映溪林花得詩方重春隨眼自深
素紅分兩態貞靜結同心暖日勞蜂蝶紛紛隔水尋 
三
 花下成蹊路花間鳥作歌春風吹陌遠天氣感人多
隋館舊應滿梁園今若何海棠初睡起長歎馬嵬坡 
四
 玉面開佳李朱顏豔小桃只於三月見似笑百年勞
新月晚能炤和風畫不高抱琴花下士母把寸心挑 
五
 天幸無風雨時方在豔陽紙錢飛太薄柳線掛何長
陳死應無覺盤餐空自忙只遺墻外樹歲歲色能芳 
六
 碧艸已盈陌采檠春日遲花顏何若喜客淚自成悲
掛劍新黃土分香舊粉姬英雄心未了當復化神奇 
七
 黯黯村疑雨濛濛野盡煙快過修竹院真是賞花天
芍藥期相贈山茶望欲然渴來醫一茗歸憶主人賢 
八
 童子能詢路行人去不休曉霞鮮著眼春雪冷飛頭
未得瓊瑤報欣先笑貌投愛花溪上轉緩步卻勝舟 
九
 午雞啼未歇春霧尚沾衣自喜莽蒼近何嫌人事稀
舊煙山外禁新火木中歸誰謂村花好臨風一片飛 
十
 百五逢寒食三旬剩好春微吟聊紀候多病每觀身
燕各營新壘花將笑老人及時行樂者取醉坐苔茵 
<other>寄題敬亭山一峰菴</other>
 敬亭山色好秀起獨茲峰白日自云轉青天還幾重
松杉交暮靄城郭入秋鐘聞道新樓敞安禪隔世蹤 
<other>春暮有懷愍度師</other>
 違況日已久懷思安可陳黃鸝啼入夏紫燕喜留春
鴛水客仍在龍湖花幾新何時理閒櫂磯上把絲綸 
<other>過新城廣生菴</other>
 容與方舟可到門精廬小搆傍深村我來信宿忘賓
主丈室空香雨曉昏 
<other>能仁寺</other>
 布金聞自陸宣公樹影溪光殿閣重昨夜村西菴裡
宿分明聽得打疏鐘 
<other>千佛閣</other>
 四野煙村在望中僧房共許小舟通熏風長夏南來
好古佛千身現半空 
<other>泛舟至沈翼乾先生墓</other>
 木香棚上少花纏堂外松風代管弦積簣成山人在
否夕陽流水墓門前 
<other>同邵含甫顧墳遠眺</other>
 松陰落地曉風涼藉艸為歡茗碗香莫訝閒僧喜閒
步生平山水意偏長 
<other>飯郭清安宅</other>
 清溪浩蕩綠楊邊僧缽遙來盡滿煙飯罷涼風生竹
下斜陽幽鳥聽談禪 
<other>廣生菴答沈天祿見貽</other>
<pb n="114"/>
 漁罾相次泊澄潭舊路將歸問指南客裡忽成三笑
樂溪濱幸接片時談詩餘法喜場偏檀雨及農時土
盡貪誰謂風流支許異都來種性肖瞿曇 
<other>爛溪舟泛</other>
 蘆葦蕭蕭送冷風隔溪漁網早霞紅怪來雙眼空無
物萬頃晴波寫我胸 
<other>浮碧菴</other>
 空碧虛明畫不全菱花荷葉水中天菴前古廟留奇
樹吹下涼風醒客眠 
<other>遊凌氏古壟</other>
 羊虎相忘草際蹲桐陰百尺畫能昏石堤更截南來
水自可千年潤土根 
<other>草菴</other>
 開門洗缽即清流草舍燈光映古丘若問道人真活
計行雲流水兩悠悠 
<other>從塔港放舟至乾元菴作</other>
 溪菴纔一宿煙艇又何之喜覓新茅隱因深舊社思
波寬鷗鳥適風急釣竿垂蹤跡誠如寄山瓢到處宜 
<other>草蕩遇風</other>
 無端風雨一時來舟繫蘆叢莫敢開促膝篷窗看白
浪中流何處釣魚臺 
<other>蚤發雁蕩</other>
 白鳥青蘆碧水寬雙雙乳燕掠波寒垂楊數樹漁家
近罾網高低曬竹竿 
<other>柳溪橋</other>
 古廟東西自結鄰煙光水面蕩清晨柳溪橋下路行
熟魚鳥相依若故人 
<other>王帶存招遊園亭（五首）</other>
 曲港清風入名園薄暮尋枕流隨野性開逕見遐心
雲卷谿山近禽喧竹樹深虛堂無異友聊坐矚涼陰 
二
 積水心何寄為山想亦靈明霞開苑樹歸鳥向池亭
短策方憑檻孤舟且泊汀中林嘗不厭梅實正懸青 
三
 植地仍多果編籬盡是花好春三月在幽景四時賒
竹榭能留客荷軒欲暫家主人初未問宛見水之涯 
四
 坐石惟聞鳥臨川可見魚真同濠上賞可信世間居
磯靜斜陽淡亭空碧艸餘行將疑廣莫此處合容㯉 
五
 逸少元仙子風流自不群琴樽傳異代丘壑寓斯文
鶯囀溪邊柳鷗眠水上雲薄遊身在野徙倚日初曛 
<other>嬾齋步子康韻（二首）</other>
 總不圖人鬧我關雙扉掩上極清閒不須更就松雲
臥耳目悠然絕似山 
二
 勞勞舉世多忙色只有道人留嬾顏睡起小齋桐日
永新詩一首快消閒 
<other>村居（八首）</other>
 世路走何盡人生閒亦難冷情逢事畏病骨處村歡
舟可行深樹橋還隔小灘綠萍飛白鳥自覺地天寬 
二
 野外行無事村中住有情地餘桑柘影路入桔槔聲
甕牖朝霞染柴門秋水生何當逄遼者來此濯其纓 
三
 肅肅抱孤影閒閒存素秋村空人語近夜靜月光幽
落扇兒童寐窺簾熠燿流良朋千里外寄字苦無繇 
四
 窗紙蝸牛走簷茅壁虎蟠有生同性命大塊急飢寒
種菊殊堪把烹葵亦可餐溪風搖五柳彭澤古為歡 
五
 已快星流火猶遲露結霜看天生月彩坐樹納秋涼
鼠語燈頻剪雞鳴夜未央彷徨塵垢外何必獨蒙莊 
<pb n="115"/>
六
 灑掃為常課行吟適病懷魚罾臨水布蛛網向空排
田父時擎笠村童不著鞋舞雩風且詠天趣豈曾埋 
七
 只對空庭坐雙扉不用開豆棚花自落草逕客何來
運甓思無逸揮斤棄不材涼風門外葉一任晚成堆 
八
 綠竹深環屋青麻長過墻三秋平稼圃五月了蠶桑
沮溺何知亂伊周正在忙武陵津莫問斯世已相忘 
<other>中秋前一夕藿園看月時李子將有遠行</other>
 落日舟還繫天空夜不升小山先得月虛室正懸燈
樹影千林倒蟲聲百感興星高河漢遠客路善支藤 
<other>十五夜坐指月菴</other>
 此夕秋何勝深溪一櫂停雖聞雨聲大不奪月光清
煙樹輕弦撥村橋微火行主人留久坐涼榭喜初成 
<other>大風呼櫂過秋亭攜鄭子看月</other>
 一雨已亭午孤蓬滿載秋村村風戰竹處處水容鷗
有月生今夕無朋用遠求斜陽出門去快作閬仙遊 
<other>是夕偕鄭子泛舟別溪菴適王介人周公貞亦
到</other>
 碧水萍花亂清秋菱葉齊客舟隨岸轉菴路入村低
良晤欣無約空明在別溪南林疏雨過人立板橋西 
<other>登金山</other>
 青山水上自沉浮滾滾長江去不休南北風帆如箭
疾翱翔獨鶴下中洲 
<other>焦山三詔洞</other>
 三韶滄江不起身空巖竹樹淨無塵漢家天下如傳
舍焦姓先生獨享春 
<other>鄭子學佛庭下生芝道瑞也詩以貽之</other>
 靈種何從孕多君學佛徵艸叢稀得見神理忽相應
雲狀階前幻霞光土面蒸兒童休採取軒有野僧憑 
<other>送李曉令入粵</other>
 人生各有適求志即為安去去五羊路凄凄九月寒
渡江招月飲陟嶺向天盤客謂居家好人歌行路難
風霜飽行李勉子必加餐 
<other>登施淳寰小閣</other>
 持缽清秋過濮溪扁舟來去市東西偶逢居士留茶
話憑眺空樓綠樹低 
<other>酬范子月夜見懷</other>
 良夜懷人遠清光許客同樹禽欣得晝霜葉自驚風
慧業虛支遁詩名向謝公歸來春又去碧草法堂蒙 
<other>初夏范子同余過秋亭小菴有作步韻</other>
 雨後鳥鳴和殘花漾碧河春徂佳景在舟泛逸情多
村水生蓮葉菴門入薜蘿曠遊吾不厭薄暮聽漁歌 
<other>寄懷王言遠</other>
 晴日溪頭艸木香幽村處處事蠶桑片懷社後窺雙
燕一夢春深到五羊滄海明珠銷夜氣碧山霖雨潤
炎荒旌旄咫尺曹溪路舊話風旛喜再揚 
<other>紀遊</other>
 出遊三月盡閒坐一窗深終日只看竹無時不聽禽
野客少相識孤雲何處尋輕舟自來往隨興泊濃陰 
<other>書王祈兮扇</other>
 春歸竹院落花遲黃鳥偷來在樹枝一種閒情禁不
得曉窗研墨寫新詩 
<other>偶作（二首）</other>
 北窗朝起坐竹影好風吹侍者能修供薔薇折一枝 
二
 谿陰已數日竹埂未曾乾新筍泥中長成林又幾竿 
<other>對松詩贈鄭平子先生（有序）</other>
梅里鄭子康余弟子也乃翁先生號平子年甚高
隱居里中不與人接家有古松一株日與相對蓋
自宦時從天目山得者將二十年矣平時詩篇甚
富半從對松而得己丑秋曰余慕之乃命子康為
<pb n="116"/>
介造其廬先生喜余世外人遂啟書室延立松下
松果蟠折古勁蒼翠襲人信先生之樂而忘老也
即其榻坐先生髮雖白談及詩諦精神躍躍如少
年狀因示余對松詩蓋平日最得意之作也余捧
玩之乃賡其韻以贈。
 野衲偶來松下坐蒼松未必能知我因與先生結道
交松亦愛我窺庭左先生對松年已深等閒未許客
來尋今日放松相對我與松共有白雲心憶昔淇園
歌綠竹忽見茲松禮加肅閒庭廓落清風生濤音微
奏疑空谷楊花三月鋪如氈芳菲莫恨春無緣此松
獨抱歲寒色看春歸去花亦仙松隨先生已多載婆
娑未覺滄桑改一杯岸幘小窗前喜有詩篇浩如海
詩思飄揚神欲飛松枝翠滴凝朝暉蓬門久已絕塵
事艸積何嫌三逕微松耶人耶都絕好合浦連城未
為寶留侯功業漢庭隆赤松最後能偕老古來達士
多仙風豈是娛情草木中南山在眼菊盈把淵明自
號醉吟翁枕上盧生正榮適怪煞松風吹兩腋黃梁
熟後悲塵凡仙人已跨鶴一隻何似先生與松友白
髮從稱愛松叟日將老手採松髯霸王楚漢知誰久 
<other>酬沈爾任文學（有敘附原詩）</other>
己丑杪秋余持缽濮鎮寓白衣菴見疏冊題語奇
之僧曰此沈相公筆也有頃居士來菴見訪自言
生平未肯折節沙門及見余自不知道誼婉篤又
自言曾與湛西堂善時西堂己物故因談其生前
所負為之慨嘆至余日走市中東西往返居士亦
不倦日夕相從且賦古體見貽余樂居士一面遂
相忘於法喜何愛之深因次韻酬之。
昔我見費老長揖不肯拜傲骨太崚嶒蹉跎五年
外今茲禮吾師此心忽如死自笑倦飛鵠於焉覓
所止因悔前者非更疑今者是疑悔兩攻中是非
何時已譬彼缽本空云何乞米粒米粒固苦心空
空仍費力勉言向實走不敢鶩虛行虛實卻難探
行走阻脩程昨師東村來今師西村去東西無定
蹤尋師在何處爰念湛虛氏彼本出世人欲速致
煩惱遂以殞厥身矧予薄福者而敢忘大教始知
嶧泗庭早具朱涇釣（右沈爾任贈詩）。
 生平懷米顛見石亦肯拜君骨與之較總在驪黃外
自哂病㯉櫟心灰類如死溪菴聞足音嘉客喜至止
初覺灰者非終忘喜者是是非付天鈞所樂無時已
譬彼缽中空而能容米粒空粒本同缽擇之憑眼力
此言如夢語道人期篤行太空亦為幻古佛有章程
昨從東村來今出西村去去來我無心東西在何處
吁嗟及門子許是英靈人所向遭數奇齟齬終其身
君子能樂天有符安心教臨溪得閒情同把朱涇釣 
嬾齋別集卷十（終）

<sarticle><article>牧雲和尚嬾齋別集卷之十一</article></sarticle>
東吳　毛晉子晉　編閱
鄂州　記室智時　較訂
詩（丙之一）<other>古南時之餘一（秋行）</other>
<other>癸未七月下浣歸海虞破山寺掃洞聞和尚塔
舟發梅溪即事</other>
 長溪秋水正漫漫擬放扁舟曉月殘竹院鐘聲猶未
歇板橋人影獨相看稻花隔岸香何遠桑葉誰家露
不乾日炤高林懷古寺百城回望在眉端 
<other>舟次松陵值當湖馬遠之同泊</other>
 船窗出香氣水際得知音訝我非塵侶果諧談夙心
漏聲傳夜渚帆影下秋陰憶在西林寺初逢話已深 
<other>尹山道中</other>
 來往舟何競其如橋不喧一山低少樹幾屋冷成村
北望金城固西來白水渾文身懷至德感慨獨相存 
<other>宿石家濱</other>
 入港不一里石梁何自高繫舟墟落暮倚杖客程勞
<pb n="117"/>
佛火出神廟蘋風吹布袍燭殘鄉夢斷永夜水滔滔 
<other>過華蕩</other>
 官塘來往慣此水一何清煙淨天都寫風微浪欲平
雲山排晚色蘆荻到秋聲小鳥從西去低飛不敢停 
<other>舟中望維摩（洞聞和尚晚年自號雪柏老人戊午歲于維摩度夏為余剃落）</other>
 虞山望在近凹處雲溶溶古樹團煙色蔚然如小峰
憶我著袈裟龐眉於此逢今也樹不改悵焉聞山鐘 
<other>雨中歸破山寺</other>
 肩輿直直望前投不畏高林雨色浮松下二幢元壁
立寺前一水向通流雲堂洗缽方過午竹徑支筇獨
感秋相見同條驚且喜衲衣和濕坐床頭 
<other>自虞山過江陰訪黃介子居士舟泊長涇</other>
 青山層疊對官塘山盡輕舟入渺茫遠野風香聞桂
子平湖波定印秋光日斜纜繫村煙宿市靜燈懸艸
岸涼江上潮聲猶未接雞鳴撥櫂露蒼蒼 
<other>登君山諸道侶偶集座中拈句（五首）</other>
 晨步君山艸露晞蒼茫江色冷依依何從一陣天風
起遠近輕帆不定飛 
二
 荒塚山前似浪堆江聲八月響于雷危樓足倦聊支
枕恰好峰頭看雨來 
三
 好好晴波若鏡平無端大浪忽然生江靈想亦呈奇
幻慰我初來遠眺情 
四
 變態都來瞬息中白頭飛浪打飛篷虯松似與蛟龍
鬥瞥起濤聲在半空 
五
 隔岸浮圖插半天江根草樹綠芊芊相逢萍水原無
約茗碗爐熏一日緣 
<other>經春申君墓作（五首）</other>
 翩翩珠履客三千楚國尊君爵上賢歿後何人尋葬
地君山之下古祠前 
二
 觀兵函谷卻強秦椎將持符義救鄰君始何功屏楚
社名班公子曰春申 
三
 滔滔漢水日東流有國無君是可憂天道豈知難少
昧殺身只為有嘉謀 
四
 骨瘞山梁土不高榮華今古易為消風帆倘見湖湘
下不必懸思楚國祧 
五
 邯鄲奇貨有人窺笑煞當年呂不韋以我為贏誠快
事不知彈指更存誰 
<other>晚泊</other>
 前路趁不及此間聊繫舟橋名初未識村語自相酬
艸長潮聲落煙寒夜色流欲眠還一望星斗在船頭 
<other>舟行口占（五首）</other>
 不在山邊即水邊衲僧受用只清緣綠楊煙下看山
影兩眼空濛別有天 
二
 日日舟行見岸移眼前之幻少人知穩伸雙足篷窗
臥不管人間路險夷 
三
 湖邊岸曲草萋萋一往看來津欲迷倚櫂中流問漁
子煙村白晝正啼雞 
四
 一重煙樹一重波村裏人家轉眼過茅屋低低雞犬
吠桃源莫怪問津多 
五
 茭蘆處處老秋霜臥起悠然天一方池塘野鴨誰家
放迎櫂群飛不亂行 
<pb n="118"/>
<other>返櫂虞山過南湖值雨</other>
 湖上扁舟稱野情秋風總不計行程菰萍蕩漾隨流
寓鴻雁翻飛看宿鳴縱使當晴煙亦滿偶然著雨荻
俱橫青山幸在空濛裡來去船頭似送迎 
<other>破山寺夜坐（二首）</other>
 鐘定不能寐詩成信口來林端棲鳥伏霜月在高臺 
二
 松風吹古塔溪月滿空庭此際深山裡何人夜轉經 
<other>留別山中法屬</other>
 山院夜深坐燭花寒炤人不堪明發去又作野雲身 
<other>辭墓（時先慈已訖葬事</other>
 墓門佳氣日氤氳決決溪流到壟聞萬古丘原同一
體百年父母且相分蕭蕭風木來秋響漠漠煙蘿掛
晚曛此去他鄉懷罔極祗應陟岵遠瞻雲 
<other>別兄（二首）</other>
 落日城濠泊依依夜已關天涯難即聚燈下有餘歡
孝友性誠篤詩書業苦寒北山親骨在努力且加餐 
二
 在昔親猶健年高白髮饒非兄視晨夕而我敢雲霄
心事傷秋日人情惜後凋幸存塵外志展卷讀逍遙 
<other>答示倪閬民</other>
 嗟余虞山產少小塵勞牽忽忽似醉夢日月送百千
望洋每自嘆渡苦悲無船輕生為遠遊性命微絲懸
孤燈炤靜夜豈不懷鄉園人生信難定聚散莫非緣
往歲或一歸萱草北堂妍茲來不忍道慈骨封山煙
痛以有情淚默灑秋風邊正於崩迫際乃接瓊瑤篇
嘖嘖成過譽吾敢忘其天要之死生事閱來非等閒
疑關苟未破自性宜茫然古聖踐斯道不礙形骸全
觀身即實相欲誰來現前覺斯西祖意自徹子輿言
幾希不慎思於此分愚賢其情可為善非敢曰陶甄 
<other>過陸葆初先生齋書贈</other>
 蒼蒼落日滿城頭歸鳥群飛向客舟來扣衡門方薄
暮坐看籬落盡清秋婆娑席上談鋒迅傾倒燈前法
味投蹤跡天涯良會在固窮夫子老忘憂 
<other>過顧園</other>
 名園綠水繫扁舟嫋嫋垂楊影弄秋齋罷更登高閣
上斜陽縱目看平疇 
<other>六菴曉作</other>
 曉露如霜冷秋花著色開客行無毳擁縮手坐高臺 
<other>寄吳伯明</other>
 蒹葭載露已為霜所謂伊人水一方籬菊正開重九
色湖山曾接舊時光高吟貽我孤雲意青眼看他熱
世忙何日故山尋小隱時攜茗碗過柴桑 
<other>過貝葉齋晤培風師兼隨喜西方懺儀且誌久
別</other>
 不記多年別故知重來舊路恍如疑依垣樹色高秋
響入戶雲陰向客垂如昔大田開野望自西蓮土結
玄思夜分一榻餘燈火未忍風帆又遠吹 
<other>過孫冶堂半是山居</other>
 石徑逶迤有幾盤梧桐葉落打欄杆坐來忽覺衣裳
薄未必深山似此寒 
<other>過毘盧菴次韻荅周貞可文學</other>
 青松勵節歲寒扶王土何偏歎一隅志士不磨窗下
筆道人長物手中盂橫塘雨細敲荷葉野岸霜多染
荻蘆古佛現前無背面英材好自擇精麤 
<other>毘盧菴紀興（十八首）</other>
 毘盧菴在盛川西往往來尋畏隔溪清磬數聲傳北
岸盈盈一水莫生迷 
二
 菴前粳稻入秋翻菴後蓮花夏一灣隨順四時顏不
改毘盧古佛在中間 
三
 幽軒趺坐兩眉閒覺得湖光几案間一陣雨來煙樹
<pb n="119"/>
黑面前突出米家山 
四
 低低湖石艸中蹲叢菊經霜有數根雖則臨軒無大
樹宛然丘壑在當門 
五
 偶出桑林步一回村帆湖面趁風來閒情自怪難收
拾細聽漁舟欸乃開 
六
 疏籬時見鳥低飛荷鍤村翁薄暮歸春看菜花秋看
稻不須更築短墻園 
七
 室內閒焚一炷香晡時直坐到斜陽村童籬外來窺
我也道山僧別有長 
八
 自覺胸中沒點塵一回沐浴更精神快哉不倦通宵
話只為燈前有故人 
九
 爐火熒熒夜煮泉秋燈頻剔主人賢枯懷圖寫眼前
句月落三更未得眠 
十
 樹頭棲鳥語綿蠻好夢無端打破關起坐匡床摩兩
眼團團紅日小窗間 
十一
 近灘蘆葦忽垂頭霜氣初濃不自繇輸與簷前幾竿
竹亭亭玉立自春秋 
十二
 誰說他山有洞天棲遲莖艸已仙仙薰風北牖應還
好竹色荷香到枕邊 
十三
 水次村菴各把疆偶乘舟便破滄浪歸來抵掌評幽
勝更覺斯廬是上方 
十四
 檀家胡餅帶星緘笑看人人齒被粘愧我比來傷胃
氣攢眉怕煞口頭甜 
十五
 緇素團圞自偶諧座中茶話不安排卷簾散去生臺
烏空腹師僧謝飽齋 
十六
 菴中雲物觸天機有語何妨把筆揮野老來看心亦
喜點頭叉手夜忘歸 
十七
 芒鞋隨寓即為家愛此孤村靜不譁一到流速成信
宿法緣非偶對燈花 
十八
 一聲解纜曉舟開翹首河干復幾回寄語菴中主人
道荷花放了定還來 
詩部（丙之二）<other>古南時之餘二（折蘆）</other>
序曰昔白樂天著池上篇事境真率意趣天然自
得之懷陶詠具見相傳其深造玄機蓋非度泥之
後無此俊快矣。
牧師長夏林居臨流成賦池上之名與樂天符觸
興寄情要其旨歸亦何異同可論哉嘗憶古德微
言如熏風殿閣諸句皆可拈參彼詩人之何知偶
然文字獲此勝緣柏子艸頭寧艱著韻池上之作
猶此意也諸經偈言流傳甚古拈頌諸什唐以來
多有之是雖詩體不殊而理趣各別偈頌之深談
或不如詩之玄寄若將景物會差之毫釐堯夫非
愛吟此情何獨儒者或曰是疑於池上有取也若
何不林之下堂之中乎水哉水哉長水王庭言遠
題。
<other>池上來（三十五首有序）</other>
甲申春余患疾得愈倦飛知還謝事古南欲入山
去值時擾擾道信勸止乃退居于盛湖之折蘆菴
<pb n="120"/>
休夏坐臥多閒因作池上來章用寫水居幽致感
物起興初不忘橫擔楖栗之意云。
 火雲蒸竹院病骨厭香臺不得山中去漫從池上來
水深涼可掬村靜嬾堪隈倚櫂蘋風起煩襟一掃開 
二
 出水荷千朵臨池屋兩楹憶初曾一寓且復試經行
敻絕仙人島光華帝子京蘧廬天地意達者見深情 
三
 徑草青隨剪園桑綠又濃一燈仍炤夜古佛喜閒容
已作眠雲計宜忘面壁宗垂絲千尺許格外釣獰龍 
四
 喬木藏南岸叢篁擁北隄藩籬雖自設天水了無迷
堪以消長夏深為愜隱棲興來穿仄徑一似入山蹊 
五
 村斷橋還接林偏港復斜桑麻見鄰圃雞犬隔人家
青嶂行姑緩滄洲興亦賒長風吹永日搖曳響蒹葭 
六
 丈室空如昔清池久不乾晨興無別事宵夢有餘安
對雨茶三啜臨風書一攤夕陽猶在樹蒼翠撲衣寒 
七
 古池深不測爽氣逼人眸葭菼曾窺月軒窗早得秋
輕鷴梳羽立野鴨領雛遊相對機情息何妨九夏留 
八
 何處松風好能如水竹涼偶來成獨步一擊已相忘
把釣真幽事鳴椎討熱忙錦鱗三點首蹤跡更何藏 
九
 清露荷香遠明霞水色鮮賞心隨白鳥叉手對青天
末路誰同濟閒情已若仙垂藤風裊裊百尺樹頭懸 
十
 竟日依蒲坐無時卻扇吟書空聊寓意擊壞亦成音
飛雉穿桑影鳴蟬遍柳陰時哉推物理各有一胸襟 
十一
 漁網晚來集菱歌月上聞童閒知野趣農老識天文
久旱能無雨高山定出雲中宵看斗柄螢火正紛紛 
十二
 日日清池上閒閒步幾遭客嘗新豆莢佛供野葡萄
水乳隨人味家風已自高前溪涼月滿有興放輕舠 
十三
 洗缽晨齋過支筇午睡醒檻邊秋瑟瑟門外水泠泠
驟雨打頭濕長空落眼青一行疑雁字遐舉入冥冥 
十四
 雷後日還出雨邊鴉亂飛彩虹空忽幻碧落路何歸
野望晚逾好天機信亦微青山茅舍在且自製荷衣 
十五
 斬藤編竹凳剪荻覆荷軒但覺清風至都無市語喧
春秋成任運天地欲何言有客來山外烹茶問水源 
十六
 一陣立秋雨兼來薄暮風氣清騰蟋蟀葉落記梧桐
盡覺衣衫整懸知血氣同憑欄看稚子浮盎采蓮蓬 
十七
 箕踞且欹笠行歌嬾著鞋人無求禮貌我已外形骸
冷露茭纔喫中秋月亦佳涼風來陣陣時節不安排 
十八
 瓜熟堆閒地蘭開對小窗愛香時獨近摘瓞戲相扛
山鵲曉先噪溪鐘夜半撞不堪閒姓字遠去落湖江 
十九
 荒澳人無到卑枝鳥即巢突前驚水獺疾走類山貓
營窟杳難見逢人氣甚烋因懷住山老蛇虎總平交 
二十
 樹底風煙曠園中鎖鑰無生桃笑有竊紫芋力教扶
思共嬾殘友行將鈍钁俱深山寒必早榾柮火先圖 
二十一
 懷古呼牛扇隨時換葛衫濕煙朝抹柳晴月夜浮杉
<pb n="121"/>
落地聞新葉摩空見遠帆青青庭畔艸尚有幾回芟 
二十二
 矮橘開花密老梅留斡疏踟躕草木際憶想色聲初
鹿趁終非水荷翻定有魚祖師關捩破不必問安居 
二十三
 廣莫此疑野棲遲我若憨木樨留客嗅柏子笑僧參
玄燕商迴北秋陽忽過南歲華思莫駐抱膝坐耽耽 
二十四
 秋岸半居葦芙蓉種不多花將開冷露葉已覆清波
碧映繞籬竹香分隔水荷溪菴慵說法指以謝經過 
二十五
 露地好看月疏籬不隔風敲來新棗白結就小桃紅
目擊無餘法心安頓絕功黃瓜與茄子一線古人通 
二十六
 良苗方翼翼野老望陳陳鄉鼓不停打方舟共接神
緣溪安饌潔徹曉獻歌頻余夢仍疏放聞來一倍親 
二十七
 愁見青苗槁欣聞秋水添蓬蓬風作陣颯颯雨消炎
哀雁似曾叫神魚其久潛滂沱千里潤池卉得餘霑 
二十八
 蟲聲何唧唧林色已蕭蕭天地更時令山林詢路謠
溪行憑桂楫澗飲托茄瓢南望白雲外天台高石橋 
二十九
 遠情惟淡淡瘦骨覺稜稜嬾作夢中佛從呼雲外僧
閒多只有睡病久百無能料理浮生事青山買未曾 
三十
 客自何方至書能寄一緘盛稱煨芋樂使掛住山銜
感激深為契綢繆乃不凡紙衾清夢熟芒屩在千巖 
三十一
 傍舍竹環立盤溪路轉灣乍尋多見水久住自疑山
夜雨來泉響秋風老樹顏頡頏雲外鳥向夕盡知還 
三十二
 凡禽多擇木野鶴脫羈縻寒水留空雁秋雲駐遠湄
自憎生骨弱豈厭入山遲一味隨緣法從來古佛規 
三十三
 世上人何限溪邊我試居情知近村野得以玩耕漁
戽水夜塘急灌蔬秋岸餘北窗高臥者為問意何如 
三十四
 最可清池上悠然野意深無峰雲亦宿有樹鳥能尋
自覺居無俗何爭地布金魚龍知性命碧水自浮沉 
三十五
 坦率真吾性拘攣苦俗情退身因疾病謝事嬾逢迎
樹茂坐終日河清快此生芙蕖香國在淨域不勞征 
天地間事一時感觸過眼遂成陳跡池上來作初
不知為何等語也好事者勒之梨板得非以衲僧
面目索之紙墨間耶然出門不認貨亦聽之而已
余又安能更理陳跡人耶境耶其在賞音者渙翁
跋。
詩部（丙之三）<other>古南時之餘三（雲在）</other>
<other>初秋過崑山雲在菴朱近修李曉令屠闇伯相
期放櫂錢聖月以詩為贐</other>
 越水吳山久倦遊自甘長病臥林丘龍蛇活眼諸方
辨鷗鳥閒情一釣收思向蘆花尋皓月漫隨萍梗放
扁舟同心更有諸君子期看孤峰石點頭 
<other>雲在菴送李曉令</other>
 秋露垂珠點玉峰初蟾隱樹燭花紅送君今夜不勝
感明日燈前語笑空 
<other>寄朱子近修</other>
 曾約尋秋過別峰夕陽飛鳥半山紅拄筇溪上遙相
憶一榻高懸莫使空 
<other>中秋日從雲在菴放舟至西莊</other>
 生平佳興在扶搖煙水東南喜客招桂櫂初開風腳
順石橋纔轉浪聲高千墩一塔空中立雙目孤鴻野
<pb n="122"/>
外飄指點垂楊舟到岸閒庭秋色正寥寥 
<other>宿西莊偕陳畦之諸道侶泛月</other>
 輕雲幻作玉山浮東望冰輪起樹頭荻岸不寒俱載
雪稻田多水亦通舟孤村幽賞良朋共萬里清光一
衲收此夕鐘殘欲無寐杖藜煙際自淹留 
<other>雲在菴作（八首）</other>
 去郭甚不遠結廬欣遂幽村長微見路溪小亦容舟
散步斜陽外閒吟秋水頭綸竿從是捲將謝海天遊 
二
 有竹能消暑無秋可出林疏籬環野色老樹落溪陰
午坐堪成夢宵眠亦快心干戈今塞路何必買山深 
三
 板橋人自渡艸徑客來稀落日漁翁出秋風燕子飛
良苗經露實叢菊待霜肥安此從吾好無求野性違 
四
 世幻地何擇僧閒室自寬齋時諸鳥下定起一鐘寒
以病方耽嬾於心只討安窗西有佳樹常帶晚霞看 
五
 仄徑大不吠垂楊蟬獨鳴閒來竹下坐亦復溪邊行
青青指陵柏泛泛拾秋萍世事未足問吾將達此生 
六
 粉堞藏煙足青山出樹頭眼中如見畫天外更無秋
雁過雲無響人行水不流薄遊良自得日暮倚層丘 
七
 方庭遲夜月圓牖入朝暾拂座風無跡爭枝鳥故喧
放情空六合抱影息孤園烈墓知何代如屏護竹根 
八
 好是阿蘭若經營心亦遐門藏楊柳葉窗對海棠花
清梵流平野孤燈送落霞往來饒野趣老圃兩三家 
<other>贈沈君如</other>
 黃葉西風正作寒高齋邂逅話心安中秋好月重陽
菊相對隨時且盡歡 
<other>登玉峰</other>
 上一峰來又一峰更登高閣倚虛空平湖百里晴煙
滿笑指他山在望中 
<other>彌勒閣</other>
 城裏青山也不高登來秋雨正蕭蕭閣名彌勒雖然
小飛鳥孤雲晚見朝 
<other>劉公洞</other>
 陟磴緣梯路已窮怪來一洞與天通當初誰記劉公
鑿三字淋漓石上紅 
<other>一線天</other>
 兩眼貪看一線天懸崖有樹喜蒼然城頭落日催人
轉多少村鴉過稻田 
<other>從葛瑞五書齋飯訖遂登玉峰絕頂</other>
 竹門寂寂向晨開苔徑閒閒自掃埃樹底炊將佳茗
熟屋頭推出好山來在筵恰喜無他客把臂深期養
聖胎一策孤峰乘興上大觀天外亦悠哉 
<other>飯後見村南楓葉策杖微行因過葛氏園亭逸
駒上人留晚餉口占（四首）</other>
 閒坐秋將盡隔溪楓葉丹野情方眷此村路不知寬
熱鬧經東郭孤危念北巒凄風吹兩袖白日亦生寒 
二
 孤城隨足轉荒路有人行負重將何適尋幽自稱情
河梁高迥迥田野曠平平溪面無舟濟垂楊影獨橫 
三
 城下見頹屋孤筇投此中版扉因我啟竹徑許僧通
斜日炫楓葉幽軒森桂叢天香熏佛座不與篆煙同 
四
 竹密多臨水城高半似山行人峰頂過飛鳥樹頭還
片石坐亦可老梅攀自閒吾生無箇事飽腹便開顏 
詩部（丙之四）<other>古南時之餘四（鴈峰）</other>
<other>九盤嶺</other>
<pb n="123"/>
 海門煙浪日漫漫欲上高山路九盤好是閒雲扶竹
杖孤危直作坦夷看 
<other>獅子巖</other>
 長風松際自飂飂短策孤峰也快遊雄石忽前當我
伏盡言獅子此回頭 
<other>合掌石</other>
 當年點首對生公合掌今知近梵宮珍重登臨青眼
客莫將頑石認渠儂 
<other>南湖</other>
 一帶長堤隔海潮天留深澤養嘉苗茭蘆刈去波光
出我欲其間放小舠 
<other>北湖</other>
 湖心有地未為亭越嶂千重隔海青卻憶西湖無此
好為多蕭鼓駭山靈 
<other>潮音閣</other>
 法運東流貝葉傳山頭高閣敞雲天要知佛口何時
說太守題來墨尚鮮 
<other>出生幢</other>
 生臺鳥啄石痕深歲久藤蘿四面侵好在山僧慵剪
伐齋時坐見滴涼陰 
<other>望湖臺</other>
 松色重重古墓遮雙雙白鳥下蒹葭晚來步此湖煙
冷燈火垂楊見幾家 
<other>鳴玉澗</other>
 珠瀑珊珊雨後來石潭小注水光開巖根磐礡寒侵
骨幸有斜陽下草萊 
<other>鷹棲頂</other>
 臥石縱橫莫可扶洪濤下撼一峰孤異鷹來宿雙眸
疾日月偕生見也無 
<other>黃沙塢</other>
 兩峰峙起塢深藏沙上漁罾各自忙松舍青青明佛
火秋來應見稻花黃 
<other>白雲菴</other>
 蒼蒼松竹滿山坳長夏清風日日交菴在白雲雲不
覺去來時見宿林梢 
<other>珠花泉</other>
 甘涼自有齒牙知一勺山泉艸際遺智者無將高下
品渴來誰個不相宜 
<other>石帆山</other>
 海門風作石帆張好手如何置一檣只為埋根千丈
許中流指顧笑漁郎 
<other>澉城</other>
 渺渺孤城海嶼分松多勁節鶴超群三更古寺行人
少遙聽鐘聲到白雲 
<other>秦駐山</other>
 萬世君臨志亦雄東觀滄海御飛龍詩書一燼咸陽
火唯見青山浪拍空 
<other>角里堰</other>
 濁港滔滔水半醒一瓢須挹上流清商山白髮終歸
漢此地猶存古隱名 
<other>丹井</other>
 煉藥曾期白日昇丹成羽化或無憑至今遺下山頭
井不照仙人照野僧 
<other>高陽峰</other>
 海上青山此獨尊峰頭日月自朝昏杖藜欲上芒鞋
倦留待秋風看化鯤 
<other>下蓋山</other>
 孤圓如蓋覆蒼波黯黯山根樹不多何事浮沉無定
相片帆南望起悲歌 
<other>六月三日遊澉湖遂登吳公祠飽稚仙伊蒲復
過悟空古寺</other>
 不辭三伏節言作兩湖遊小艇依山轉孤筇遇樹留
採菱呼白鳥乞食過丹丘古佛桑陰裏蒹葭欲報秋 
<pb n="124"/>
<other>和屠闇伯三作同晚眺也</other>
 滄海信無極長風助起瀾吳帆悲似沒越嶂杳難看
遠近涵秋氣喧闐戰暮湍上方精舍好歸路嗅栴檀 
二
 獨立望歸雲諸峰水面分漁樵迷往處日夕盡氤氳
鐘打禪房靜夜涼詩思紛松枝垂積露滴瀝不時聞 
三
 漁火蒼茫望甚微浮沉竊歎海鷗機赤龍臥水春秋
冷白馬乘潮日夜飛石上無塵聊一坐松間有路且
同歸自來避暑山中好謖謖涼風動葛衣 
<other>下雲岫菴</other>
 海色湖光一樣低峰頭數箇雨凄迷回看松影僧行
腳你向東兮我向西 
詩部（丙之五）<other>古南時之餘五（梅溪）</other>
<other>梅溪八詠</other>
<other>梅溪月印</other>
 疏枝蘸水愈精神喜得冰輪為寫真定起霜空諸籟
靜暗香脈脈卻撩人 
<other>仄徑疏籬</other>
 竹外疏籬一徑斜寥寥精舍似村家深秋葉落憑堆
尺卻笑難容長者車 
<other>三峰插翠</other>
 浮屠三面插空寒日月東西跳兩九疏柳斜陽曾露
頂扶藜便作好峰看 
<other>兩湖暮泛</other>
 兩湖秋水一般清小艇頻移傍月行最是蘆花環得
好半藏鷗鳥起秋聲 
<other>曲流垂釣</other>
 釣魚磯上靜風波手把絲綸再一歌村鳥自飛魚自
躍溪流深處野情多 
<other>竹裏茶煙</other>
 深深竹色冒霜簷時有幽情使客淹茶熟瓦鐺煙帶
綠老僧箕踞對疏簾 
<other>西爽晴雲</other>
 去住無心高復低隨風曳曳過林西渡頭秋霽明霞
燦牧笛冷看牛背吹 
<other>蘇橋積雪</other>
 古岸溪聲凍不流茫茫平野少人遊呼童擁衲聊停
策一片虛明在兩眸 
<other>柬素園黃闇齋總憲</other>
 佳園只在水之湄門外清風蕩碧漪慧業獨修嘉客
謝佛心久淨野僧宜小山日涉能留足疏柳春來欲
放眉樂國香光誠不遠定餘獨聽鳥聲怡 
<other>送吳翠屏還金華山中</other>
 六尺堂堂好道顏眉稜挺特鬢無斑剛纔把手來精
舍又欲揮鞭返故山佛法腳頭明歷歷功名世上已
閒閒羊裘五月思前隱一弔嚴陵碧水灣 
<other>同諸子遊普明廢寺</other>
 山門艸蓋磬聲殘寺外平橋走碧湍怪矣鬼燈爭炤
夜多年禪將不登檀杖尋煙隴烏鴉喜風起霜畦白
盡寒在昔人牛何必問菜根同嚼坐團團 
<other>從長水塘泛舟至梅溪</other>
 驟水平川急下篙野田何事浪滔滔岸行畏見崩泥
阪舟放愁難過石橋暖日漸長花影薄好春莫挽鳥
聲勞今年筍學前年竹放葉抽梢一樣高 
<other>溪上遇一生上人</other>
 彼此不相知忽然成邂逅袖扇上船來大家喫蠶豆 
<other>即事</other>
 花落枝頭水滿川村家正是養蠶天道人坐此閒難
過日日溪頭自放船 
<other>題畫</other>
 種梅莫種泥春去梅剩葉何如素壁上時時落香雪 
<other>題孝貞李氏傳</other>
<pb n="125"/>
 十年不字女何貞願老閨中愛可旌一本認清真父
母三從別樹好風聲時當混沌疑無偶世在鴻荒亦
有情千載簡編環讀過為鄰獨得北宮名 
<other>養痾梅溪荅呂幼安明經惠詩</other>
 火雲三伏燒阡陌留得梅溪一泓碧輕舠獨泛自南
來何期居士先雙屐相看一笑竹風清鳴鳩正午柴
門寂快哉晤對舊交知語語開心相悅懌主人清供
出家常李實雖黃花本白古論儒釋道匪同今竟相
忘無仲伯偕來一叟詞壇雄側聆玄論風生席伊余
夙幸遘斯文不臥茲林且奚適馳驅六載走他山徒
使庭前艸痕積宿疾纏綿身已衰藥艸甘辛苦嘗析
忽聞玄度惠高吟滿院荷香清露滴 
<other>送胡濤公之雲間</other>
 溪上新梅種又成廿年重過古人情正堪竹裏聽秋
坐乃遽雲間苦熱行此夕聯床燈黯黯何山伐木鳥
嚶嚶曉鐘百八雞聲亂遙盻孤帆野岸橫 
<other>次六月大風</other>
 雲氣吹教盡天心豈好殘已乾谿曲曲不見雨漫漫
冷煖何從辨艱難此際看新禾能不死萬戶得心寬 
<other>缾中白蓮步韻</other>
 佛手曾拈出風前一笑觀春泥分種子夏屋貯清寒
幻色輕雲剪空香靜士餐對之煩熱解無用扇為紈 
<other>喜雨（二首）</other>
 秋逼空雷動無疑魃鬼徂涸淵天再見夢境物重甦
歡語皆相合人心亦易扶茅亭還獨坐不厭對高梧 
二
 涓滴兒童喜況乎聞沛然朝來階砌下亦自走新泉
風作樹頭躍雷停溪面鮮甫田龜兆隱農子放歌旋 
<other>立秋日作</other>
 紅蓼立清秋閒庭一雨收有香焚亦好兀坐看雲流 
<other>詠秋色</other>
 點綴階前久仍能庇綠苔不隨凡艸沒有待秋風來
顏色豈云老蕭疏亦見材高軒能蹔過相向一低徊 
<other>七夕與諸子分賦（二首）</other>
 幽期難遂邁良晤入秋同河漢無愆水星槎信可通
闚螢飛竹外留月坐墻東白社吾將老深談怯露風 
二
 暗竹蟬聲歇高枝宿鳥驚月生剛五夜露下未三更
良友青山遠殘燈古屋明坐觀牛斗際相隔水盈盈 
<other>題此君伯仲圖贈胡濤公</other>
 粵惟此君君子所式毓秀兩間中通外直寒梢拂空
曰居其長其仲猗猗大節方養盤根階前搖戛清風
詢其所從歸之濤公 
<other>麻杖（八首）</other>
 寥落河濱遇歸歟亦自奇遠情隨步履老骨共清贏
倚壁月生影下階風可吹蓬根多不及欲立仗扶持 
二
 造物驅筋力老非年少同挾山憎舊杖拈草動新衷
拂拭方晞露憑依若御風每當參請罷拄出笑兒童 
三
 剝膚何愛甚濯水庶相應謾以枯薪視當于忍草徵
心空諸礙盡身捨外緣冰自合阿蘭若隨行事老僧 
四
 落日桑榆立清秋感歎頻自疑看竹叟有似折蘆人
艸木初無必居諸乃覺親因知古賢聖時與物交神 
五
 握手自今始秋陰仄徑移有材天不棄無用老方知
所向常從坦斯須敢蹈危鷦鷯矰繳遠莫笑一枝癡 
六
 學稼何人請桑麻問老農直方如養竹輕便或勝筇
晚岫明霞簇秋汀碧漲溶相攜無一語指點自重重 
七
 世路務趨走人生悲有涯吾將惜晚景杖亦愛秋花
<pb n="126"/>
製作何須古裁成自一家茅堂朝復暮不見事如麻 
八
 一室秋林掩滄桑幾度遷葛陂龍既化麻媼久聞仙
圖作逍遙夢因觀秋水篇茫茫常見外異事少人傳 

嬾齋別集卷十一（終）

<sarticle><article>牧雲和尚嬾齋別集卷之十二</article></sarticle>
東吳　毛晉子晉　編閱
鄂州　記室智時　較訂
詩（丁之一）<other>棲真時之一</other>
<other>登雪竇山</other>
 茲山登歷已多年極目峰巒尚宛然記得路從亭子
入仍看塔向嶺頭懸寒崖瀑布晴飛雪古澗珠林晝
吐煙盤結艸菴呵佛祖同條今喜振三玄 
<other>尋雪竇顯禪師塔蹟</other>
 竹塢入何僻松門轉更幽真身成瓦礫靈塔倒山丘
且復隨他去其能使客遊五丁開蜀路夢想笑金牛 
<other>題珠木林</other>
 乳峰行不盡又復上雲梯古廟香爐冷深林小鳥啼
參差玩苔石清淺見沙溪到此多幽興從來未有題 
<other>西阬</other>
 阡陌何年闢深雲有力耕瓦樓藏茂竹水碓踏香粳
婦子嬉嬉過牛羊隊隊行桃源疑便是避世可無名 
<other>從下雪至上雪</other>
 山梁界天際石澗響煙嵐路轉數十八客遊偕兩三
寺荒雲不壞僧老話如憨古佛嗟無色頹然坐竹龕 
<other>遊隱潭</other>
 應為巨靈鑿兩崖千丈分奔騰泉自落叫笑客同欣
劈面飛寒雨盤溪湧活雲野花誰箇種上下吐奇芬 
<other>新霽登妙高臺</other>
 艸際露猶濕巖臺雲不遮峰多來秀色溪盡見人家
陟險身安寄憑高興自賒山僧方洗缽留坐喫新茶 
<other>當午坐千丈崖看瀑布有五彩色</other>
 松下自無暑崖前坐亦安忽奇飛瀑色中帶彩光寒
似雪何從染隨風非一盤臨深誡童子直下好生看 
<other>自百步街至千丈崖底</other>
 仄徑自空下當前虎跡交日光沉峻壑人影入深茅
瀑卷疑飛霧潭幽駭伏蛟拄筇看不厭閒把石頭敲 
<other>散步至御書亭</other>
 梅雨驟然歇山堤便可行不須勞遠步足以散閒情
筍客中亭憩村牛西澗耕往來偕竹杖風味少人爭 
<other>新秋自雪竇山赴棲真即事（九首）</other>
 安居乳寶夏初回報道梧山命急催因向海濱飛錫
杖誰堪荒院滿蒿萊聖僧漏盡猶經雨古佛無光亦
上苔獨有空樓多受用推窗日日看潮來 
其二
 法堂鐘磬久無音青草剛然一丈深此箇宗乘誰解
唱一時衲子會如林丹山威鳳來投木碧海獰龍也
作霖體露金風藏不去高梧無影覆千岑 
其三（寺志已失山鄰云聞之祖上寺創于天福朱梁時也開山名巖長老山名高梧地名棲鳳故宋世名棲鳳院　國朝洪武賜額
棲真禪寺又故老云創始於梁至唐名棲鳳院梁是蕭梁天福疑天監按孫僑作棲真寺僧堂記自稱平江府吳縣尉僑應是宋人
則棲真之名宋時早著又普同塔石接引佛像係宋宣和四年裝造其時稱住棲真乃賜紫沙門處靈又按五燈會元明州瑞巖石
窗法恭禪師郡之奉化林氏子於棲真院下髮受具往延慶講下一夕誦法華至父母所生眼悉見三千界時聞風刺棕櫚葉聲忽
然有省棄依天童宏智始明大旨凡當世弘法者悉往咨決出任能仁光孝瑞巖然石窗亦宋時人則寺在宋世已稱棲真唐名棲
鳳或有之矣天監豈亦誤傳天福據是則開山果在蕭梁之世乎。
 聞道開山監福間徽公長老頗辛艱名彰棲鳳傳天
下山若遊龍臥海灣香火千秋曾不斷兵戈五季只
如閒何朝特錫棲真寺東浙禪林亦壯顏 
其四（破殿右有古碑一座上去一角讀其文乃左迪功郎新平江府吳縣尉主管學事孫僑所作棲真僧堂記也記稱吳之洞庭山
有慧日禪師者住翠峰寺僑總角時即獲見之應四明郡守龍學趙公之命來赴棲真時寺已弊師至愕然曰寺敗若是我何以弘
祖道安方來修造懷辯有感而起募新僧堂請經藏置長生庫時大丞相魏公與禪師善休居小溪雖百里恒相過從結方外交論
出世法其時瞻僧皆藉海田故碑之陰上鐫開涂田文下勒諸助緣姓氏文雖斷續味其採用禪典句意甚深似古尊宿筆後有惟
<pb n="127"/>
清二字比前文差小或作者之諱乎珪璋不全深為惜之　又余考五燈會元第十二卷南嶽下十世蘇州洞庭翠峰慧月禪師僧
問一花開五葉結果自然成時如何師曰脫卻籠頭卸卻角馱曰拶出虛空去處處盡聞香師曰雲愁聞鬼哭雪壓髑髏吟問和尚
未見谷隱時一句作麼生道師曰步步登山遠曰見後如何師曰驅驅信馬蹄慧嗣襄州谷隱聰聰嗣首山念今碑戲慧日日與月
字不同而同往蘇州洞庭翠峰亦奇矣。
 翠峰和尚記吳人慧日高懸炤海濱碑立殿隅摹偉
續道交方外識名紳涂田久廢何須問經藏空來亦
太貧恰稱我宗無一字入門便棒令行新 
其五（載考功澳製棲真寺疏略云石宵恭禪師提唱宗風弘法海內雖奪席曹洞實受具棲真則棲真同賢聖之藪不徒惜旃檀面
作功德海云云此出考功杜曲集又百丈清規兩序章稱監寺之職不易充必如楊岐之輔慈明石窗之贊宏智然石窗嗣法宏智
燈錄分明但下髮受具時不知棲真謙為和尚也）。
 受具棲真有石窗宗風提唱播湖江宰官筆下重流
出曹洞門中舊合腔曾向長庚監大寺力扶宏智建
高幢芳規百世傳無已追步楊岐未有雙 
其六（斲碑之陰載開涂田助緣姓氏余初不經意因禪者捐出乃再閱之中一行云住天童比丘法為施財若干夫法為禪師乃天
台鮑氏子嗣宏智覺繼席天童為第十七代住持與石窗恭為昆仲蓋宋世一大宗師也石窗既從棲真剃染寺開涂田法為出手
相助斯蓋因昆仲之間聲氣相應無足疑者獨其間助緣有稱廣慈大師者有稱德雲大師者至法為禪師以住天童比丘稱之登
其時住棲真者居然以先輩自視歟碑之跋語云煙渚光中地藏家風益振落星影裏雄峰大蹤全彰信亦尊宿之語氣矣或即所
謂慈日禪師也耶）。
 大家出手共開田太白梧峰無間然禪苑一燈聯伯
仲法門此義薄雲天名鐫白石尊前哲韻出青霄望
後賢囑語山靈勤守護此碑末世正須傳 
其七（故老向余云此寺近代出一禪師名元凱本處人悟道後向外開堂一云姓林氏余於法堂後散步果見一塔頂石上鐫林長
老而無元凱兩字憶昔石窗恭亦姓林氏因傷今懷古周視僧隴所謂元凱者乃於殿梁隱隱見之）。
 元凱禪師本地兒相傳里老口頭碑出家此寺能超
悟開法他山遠白椎或道姓林難遽考雖存塔樣尚
懷疑竹陰閒佇封苔石燈錄無脩莫可知 
其八（破殿中有石佛一尊高二尺餘示接引相足憑蓮花花下石分六面雞云大宋國明州奉化囑忠義郊棲鳳管落星里下宅中
保居住清信弟子李壽裏造供普同塔上永為四眾瞻檀作植福之因字甚端楷末云宣和四年五月十五日住棲真禪院賜紫沙
門處靈謹記予詢老僧及鄰叟普同何在無知者或指案山西云莫便是今呼為塔山岡耶）。
 未識何山是普同移來石佛紺雙瞳出身幸是宣和
際寄跡今於古殿中不倦接人常放手快談實相已
摩胸處公稱是住山老賜紫名應達九重 
其九（故老又云在前祖師時此寺有千僧共住余問祖師名甚麼荅云我生不見上世相傳如此說耳又云三十年前寺僧尚富有
田有牛車土窯亦業海取魚有大船兩隻為不修行有人來通索寺漸敗僧漸絕了余不覺長嘆因試學人僧貧乃能學道佛豈虛
言也哉）。
 青嶂昂藏雲忽飛碧林蓊鬱鳥常依道場信有千年
遠法座曾經萬指園竹樹幾因人起倒酒腥殊減佛
光輝無求自古沙門行那可揚帆去取魚 
<other>棲鳳沈傳中文學中秋日招遊天門山橫山菴
作時同雪＆CB21208;監院鑑機慈恩德明慧光南臺
瑞明懋卿諸道侶</other>
 秋水及時至苔磯沒舊痕欲闚鷗隱處先訪鳳棲村
蔬茗高情洽衣冠古道存好山多在望開闢喜天門 
<other>過天門山（一名蜃樓門一名獅子口）</other>
 潮驚獅作吼日炤蜃成樓幻境留千古僊遊寄一舟
櫓聲催白浪雲色掛清秋回望環谿水從茲出海流 
<other>上橫山菴</other>
 四面無行路支筇到上方茶園新藝綠松葉自生香
登岫秋何遠倚窗風更涼匡床聊一臥徐步看斜陽 
<other>從橫山乘月晚歸</other>
 落日松風動同行盡索衣下山潮接響轉徑樹生輝
人影平沙坐波光遶幔飛大觀滄海上滿載月明歸 
<other>題棲真碑誌</other>
 巍巍高梧山蕩蕩棲真寺千年奠海濱丹鳳曾翔止
澗壑殊奧深砂土亦靈異宗風彙緇英特隆於宋世
乃知一祖庭介茲三佛地慧師翠峰來經藏手親置
僧堂吐風月涂田拓煙渚高談出世法丞相乃深契
傑出石窗恭本鄉姓林氏作記孫迪功自稱吳縣尉
而我亦吳人此來明州住往事猶目前得讀古碑記
夜榻環漁燈秋窗見村市臨風懷二師為拈第一義
佛殿今當陽山門舊西峙物情悲變遷覺地何終始
法鼓試復鳴魚龍曷能睡滄波日涵空濤聲捲山翠
白雲若無心峰頭自遊戲為語南參人識此西來意 
<pb n="128"/>
<other>寄懷法海寶慶白雲三大師（四首）</other>
 福泉一滴最清涼二十年前取次嘗彈指頭顱今老
大再遊期在菊花黃 
 一別三年指一彈剎竿雖近見還難秋林且待濃霜
落過嶺來看楓葉丹 
 海濱埋跡類飄蓬北望音書斷塞鴻日據高梧思好
友白雲峰頂正秋風 
 斗室春風坐不消新茶對啜好香燒只今清夢還相
憶翹首香巖木葉飄 
<other>初冬送雪＆CB21208;監院同顧虛谷邑侯遊天台</other>
 孤村木落野田晴策杖天台踐夙盟華頂霞飛粘綴
缽石梁雲起護行旌青山盡入重遊句滄海難禁遠
眺情仙尉幸同疏世味綸巾霜葉聽秋聲 
<other>開爐日酬示范遵甫</other>
 一山三面水千古二時潮竿木隨雲至霜鐘帶月敲
林荒徵舊案堂冷悵前朝海鶴鳴何意清聲徹九霄 
<other>除夕懷及門諸子</other>
 一身天地更無雙何意南來建法幢雪竹忽低驚歲
暮瓶梅聊插影山窗音書久絕非忘友鄉國遙思但
隔江松火滿爐深夜坐寥寥只聽吠村厖 
<other>初春寄懷空林大師於大陽山</other>
 春山伐木響丁丁跨澗能無憶友生一種風流餘本
色十年傾倒聚長庚匡徒慚我多呈拙懷寶輸君不
自輕此日看雲眠絕頂梅花應為寫高清 
<other>過甑篦山菴</other>
 梅花樹下結柴扉僧起松窗露已晞空裡飛禽曾寫
跡崖前走馬未迴機（其山勢若奔馬故云）一凹深竹山消暑幾片
流雲天解衣滄海茫茫時入望翻嫌長者轍來稀 
<other>清明日沈傳中文學以詩惠艾餈步韻荅謝</other>
 山蝶穿花粉翅紅溪翁插柳野冠鬆煙於此日稱相
禁艾不三年喜建功冷味自知春意及深藏未許鼠
身通杏村何處能沽酒幽鳥隨人噪晚風 
<other>登伏獅巖</other>
 危峰仰面落懸泉恍惚肩輿欲上天石磴直尋飛鳥
外山花冷綴險崖邊夕陽下嶺人何小春靄凌空杖
己仙笑撫菴前臥獅子金毛卻染碧蘿煙 
<other>立夏前三日倪伯屏司李招遊柏香巖龍潭之
勝</other>
 澗道相期拄策行角巾藤笠曉風清重巖映日猶寒
色深壑留春獨鳥聲捫壁探奇高士興枕流忘倦野
人情潭龍莫怪噓雲霧正待為霖潤遠耕 
<other>登舒濱吾印心閣（有序）</other>
森羅及萬象一法之所印此黃面老子語也而法
即心焉是故西來諸祖寶筏迷津開闔鼓舞無非
以心印心不立文字濱吾居士昔與吾友淑之禪
師遊賓主歡洽水乳相入蓋于茲閣矣二十年後
余獲登焉蒼山白鳥平疇遠風心即法也其閤也
乎心印印心眷仰舊遊不無西方美人之思。
 南山時入望此閣何高閒煙雨村犁出薰風麥穗刪
快登居士榻劇論祖師關揮麈良朋遠空悲夕鳥還 
詩部（丁之二）<other>棲真時之二（海濱春詠）</other>
無懷道者春日載陽山遊忘倦即所見聞與范子
同賦。
<other>山行見新桃（二首）</other>
 隄上春猶淺山中早自開偶逢驚異色斜立傲疏梅
喜極因思折宜家不問媒桃源有千樹曾見幾人來 
二
 倚竹非經雨臨崖半怯風葉身呈小綠花面醉微紅
以在他山見方將過客同春陰行不盡曲曲有溪通 
<other>鷂子磯閒坐觀採苔者（二首）</other>
 海面連山是春光抱石磯人方爭利涉鳥獨愛閒飛
濯濯無黽手生生似採薇弄潮歸去晚斜日漾寒輝 
二
<pb n="129"/>
 洲渚白盈盈春潮綠暈生持竿行海上地底入雷聲
舟網將何事陶漁亦古情快心看俊鷂一抹過滄瀛 
<other>折古柏枝如劍</other>
 總是山中木何年獨到今冰霜磨老骨日月剩堅心
在手俄成劍揮空解作吟至剛吾得見天下更何尋 
<other>菜花</other>
 一片春前種山廚未肯將初深楊柳綠忽肖菊花黃
小圃堆層錦疏籬出遠香游蜂先我至咂採鬧嚷嚷 
<other>隔山見梨花如雪（二首）</other>
 獨立何高潔無庸淺近看青雲留一種蒼竹映千竿
素豔明春日和風落盡寒桃紅兼李白微笑不相干 
二
 數枝脈脈露崔嵬一水盈盈磊石堆山起綠煙園客
賞春催黃鳥引朋來爰知佳樹難投李只擬空山又
放梅冰雪為肌當月下藐姑仙子御風回 
<other>聞金聲（二首）</other>
 春時行殺令商氣結玄陰空谷唯清籟何宜傳此音
忽驚孤鳥落坐失長松吟子亦忘機者翩然生戒心 
二
 村翁春賽社童子夜曾鳴金木猶前物歡憂各一聲
深山難避亂上世亦談兵何得雲霓若將軍致太平 
<other>范子為余述古澗奔流之勝因與同往</other>
 於水獨何取愛山終日行無人知此澗因子得深情
把手村花遠出門天宇清小橋纔轉過一路有春耕 
<other>幽澗坐</other>
 泉流石不平奇響此中生偶坐得物理爽然知禹行
小潭牽藻潔陰穴出魚腥已向水邊語不聞崖上聲 
<other>就鄰菴乞茶</other>
 水石坐來久不知山日斜流觴思逸事乞茗問鄰家
直與涼詩肺疑來取瀑花一杯三代味幽澗興何涯 
<other>綠楊垂絲颺風</other>
 艸木各有態未如新柳姿繫情凡種種拂面一絲絲
卻立餘花外猶堪遠望時春風何不定柔綠恐難支 
<other>看野燒</other>
 山髻若青螺炎炎當奈何苦無流水引漫作大風歌
野鬼避霜竹春蟲冒土坡新條煙外綠臘月未燒多 
<other>望桃花阬樵採</other>
 流水一峰隔仙源與世分煙深樵採徑風送鹿麋群
草動來青壑花開掩白雲雙松垂側影紅日未當曛 
<other>海隄有數牛晚歸</other>
 白鳥下青煙花明夕照邊野牛同四足村舍遶孤泉
爾牧歌童子吾心寄太玄芳洲無客渡潮水自當前 
<other>二鴉搏一鷹（十五首）</other>
 海上煙簑冷山中春屐幽倚筇看鳥戰拂袖引邊愁
野艸青當眼垂楊綠過頭天心何日定薄暮起村謳 
二
 春月當孳尾山禽卻振翎同群非見嫉有技且相形
莫訝朋俱進從知眼甚靈到頭無甲棄縱影入青冥 
三
 冷地無旗鼓平空奮羽毛臨危曾自悚決勝仗同袍
三戰青山動孤騫碧漢高長風為作氣萬壑怒松濤 
四
 眼射青山日翎生碧樹風侮予民或敢樂戰爾何功
狡兔中林肅雞群四野空不施牙爪利為惜羽毛同 
五
 疆禦曾無對戎衣賴有雙偶然逢野戍大戰截春江
稍退彰吾伏旋攻扼彼降喬松當大路倚作碧油幢 
六
 山缺啣紅日天空蕩白雲閒鷗多冷夢飛鳥戰奇勳
塞北烽煙接江南草樹分翕張麾遠敵獨羽勝三軍 
七
 朱纓天外颺赤幟海陬逄畫刻傳高令春山擊遠鐘
一毛雖未掠兩犯似難容薄伐將投北青林勿見蹤 
<pb n="130"/>
八
 飛勇從來著干城孰可圖風威行自遠野戰古來無
猾羽疲奔命忠勳議剖符似聞春塞捷鈴索共傳呼 
九
 孤影薄雲漢頹然念所膺輔仁焉不學階亂乃隨朋
天地生翎爪封彊寄股肱汝巢吾直搗厥志敢相承 
十
 最惜枋榆技戲將雲翮摶風前生再得爪下命幾完
跼蹐身毛短飛鳴艸樹寬先王非好殺于此誡兵端 
十一
 咨爾昏林種翻飛介兩儀羽毛雖共稟手眼未同奇
遽也行無遜何哉莫我知低佪今自取失志未應悲 
十二
 世方多難事鳥亦起爭長結陣清風上興戎道路傍
頡頏高就下顛倒弱凌強為問機先者何時卻反常 
十三
 克敵兵何恃攻強奕自投煙雲開壘壁艸木化戈矛
天定人難勝驕成物共謀永懷淝水戰鞭欲斷江流 
十四
 舉世聞多亂空飛也自危爰知矰繳近請學戰攻奇
草顧明王佐鷹揚帝者師黎民今正溺待援復為誰 
十五
 仁者聞無敵鷹揚豈渭濱七旬苗眾格一旅禹功新
庶矣多方士猶然三代民何當文化洽飛鳥篤親親 
<other>前題</other>
 古澗冰消綠長林花放紅薄遊方在野飛鳥忽爭雄
乍起青山斷橫翔碧落空翼張風在下眼疾草無蒙
伯仲看偕作軒騰笑不同戾天才一抗控地亦云窮
頓挫鋒前勇誰居殿後功枋榆聊定息毛羽各疏通
圖捷籌重畫殲強志豈終物微存義正事細取材公
黑甲聯為援丹心向若忠壘邊逢社燕塞上值歸鴻
以類宜無犯均飛忍見攻好生天意順問陳聖心恫
世運衰庸武禽機效即戎飛潛原應化休咎可徵躬
戈甲今盈北衣冠盡避東下民嗟踽踽上帝視瞢瞢
禎瑞藏威鳳玄黃兆亢龍丘隅爭血氣山海限樊籠
浩歎吟春澤長歌度晚風鷹揚非渭水雉雊在殷彤
願十文明治無欺蟲鳥聰古來蠻觸氏皆入戰圖中 
詩部（丁之三）<other>棲真時之三</other>
<other>長夏吟（九十四首）</other>
空山收足永日無聊觸物感情匪同木石姑煩筆
楮用遣遐心。
 高梧峰上少人行一望煙巒在檻楹野艸燒來依舊
綠就中樵斧日丁丁 
 山南一片小松林春日梅花與客尋放下蒲團閒話
久歸來香氣滿衣襟 
 茅堂之後小山巔北有高山隔稻田楓樹秋深紅葉
好竹陰曾掃枕頭眠 
 竹筧流泉接到門老梅香落幾枝存主入引我春山
曲手把琅玕帶笑捫 
 桃花阬下古精廬風雨漂搖歲月餘我欲放情天外
住白雲滄海眼前虛 
 火燒松樹勢如龍山徑崔嵬不易通門外石魚多變
化天晴常臥雨聲中 
 澗陰徒步興無涯春雨多寒暗晚霞古墓低低看姓
氏便將柏劍取桃花 
 三春風景不多時李白桃紅儘可思曾記看泉幽澗
坐得偕好友賦新詩 
 清秋蓬烏果清奇弱水無多一浪馳海月忽浮光萬
里驚看卻怪下山遲 
 懸崖千丈玉龍飛下有澄潭到者稀兩岸奇花香噴
鼻開來曾未見朝曦 
 雞犬牛羊放白雲珠林鬱鬱鎖溪芬山家便是仙人
宅何必桃源讀舊文 
<pb n="131"/>
 溪上平田掠晚禽池邊喬木抱春陰莊嚴好個青山
寺卻怪無僧擊磬音 
 樓閣天開隔世塵戶庭花放寂無人白雲紅日青山
裏飛鳥驚弓落澗濱 
 層峰深入看龍潭到得龍潭野興酣搬石為爐煮茶
筍白雲不厭老僧談 
 巖崖蔽日霧難晴趺坐潭邊水若腥怪石為門鎖靈
氣老龍常到海中行 
 巖高潭小水清清石窟何年刻削成一說此潭通到
海點來竹杖也生驚 
 青山無盡白雲堆躡屩春殘探友來自惜天台路行
半不曾看得石梁回 
 海上潮來萬馬奔分流過閘響猶存花時送客還相
憶一路長隄被水吞 
 八月潮頭大似山天門擁入莫能關平空白練鋪秋
島夜半乘槎有客還 
 負暄冬日上山南坐地班荊興也堪極目峰頭俱白
雪獨餘萬頃海天藍 
 秋林木落見村疏臘月千山草盡枯日日投筇賞盤
谷拾來松子夜燒爐 
 歲暮居山不自貧霜天種菜喜成疄村牛隊隊來偷
喫兩角穿籬不畏人 
 嚴霜夜半落茅簷斗室烘爐下煖簾要卜明年豐稔
兆深更再點燭花占 
 鄰菴清磬碧山凹晴日和風去走遭道侶相逢留晚
話村燈廟火鬧元宵 
 滄海流雲過眼空春波瀰瀰動微風看他白鷺飛還
沒多少閒情顧盻中 
 觀魚何處是濠梁偶立苔磯寓意長野店梅花開未
落山村人為補船忙 
 桁索遙牽海面開漁家春水浣春苔平沙晏坐巖根
寂殷殷雷聲腳下來 
 泥涂螃蟹樂天真穿穴何曾問水濱信足橫行雙眼
突一聞人語解藏身 
 風颺陶煙裊翠微海村閒步淡春暉白鷴飛上黃牛
角冷看行人各自歸 
 墓門鬱鬱覆黃花何世師僧此認家松梵不流泉下
韻竹陰猶護一袈裟 
 水田咯咯沸蛙聲山寺寥寥獨掩清時節又當芒種
了故鄉何在望南屏 
 日長林下有餘閒護得新篁放綠顏只恐抽梢透高
閣一時遮我面前山 
 嫩竹初成粉籜垂團團繞屋似新籬山鄰盡道今年
盛經過溪邊仔細闚 
 樓外陰濃不見人籬邊艸盛已忘春孤筇嬾出清溪
上虛室焚香自掃麈 
 黃鶯兩箇雨中飛鳥鵲催群野外歸坐對青山少心
事看他物物領清機 
 生平不善把鋤頭說著開田早見愁秪有瓜園圖菜
喫要煩鄰叟借耕牛 
 朝來乞麥送僧行梅雨疏疏不肯晴步出雲堂遣清
畫卻欣簷畔有泉聲 
 村村流水送桃花怪殺居山事似麻摘得松花忙晒
筍又呼童子做新茶 
 蔥菁竹樹小山邊多少閒禽噪晚煙細聽含情惟布
穀催來山水滿山田 
 山窗松鼠不時闚翻我瓶盤也太奇更有一分伶俐
處倒懸頭尾剝棕櫚 
 埜田麥秀潑薰風碧浪層層到眼中一月已前春未
去峰頭都醉映山紅 
 雨過溪亭有客休綠雲一片隔山浮不知村犢誰家
放喫我青青小麥頭 
 飯後山樓睡復醒坐來身倦且經行寺門喜得人來
<pb n="132"/>
少只聽前山打麥聲 
 南風窗牖快生涼坐覺階前日影長萬綠蒙茸山殿
暗出門猶有野花香 
 鄉村耕稼各爭先新水涓涓白滿田犁耙不停牛足
苦蛙聲叫起綠楊煙 
 黃梅天氣插秧齊薄霧漫漫遠近迷昨夜晴來今又
變青山移去曉窗西 
 無意看山坐夕陽檻邊高樹結蒼涼幽禽百囀還梳
羽側立闚人不過牆 
 青山落日樹頭紅樹外青山復幾重紫翠朦朧炫人
眼當窗最愛兩尖峰 
 山路盤盤碧海連寺門長日綠陰邊沙隄潮退鳥閒
立負擔有人來市鮮 
 漁燈入夜滿灘紅一幅蒼山露氣中千古畫圖人未
賞天然留我住山翁 
 東峰月出靜巖臺林影橫斜拂地來臥聽漁船何處
放隔山深夜打鑼回 
 近海人家業海多科頭遊戲醉時歌今年已了旗牌
稅一任揚帆向白波 
 一網牽來有萬魚蒼蒼生物意何如村翁自信為漁
好不厭腥風染屋廬 
 漁村蠶月少閒遊童稚奔忙喜上眸何必讀書然後
學割鮮纔歇便調牛 
 躬耕五畝待秋成那及漁簑十日程自古魚鹽天下
利阿誰不願海中行 
 魚行滄海鳥行空天壤飛潛各抱聰在昔何人造網
罟錦鱗蒼翮被牢籠 
 萬尾隨潮自泳遊不期深水有綸鉤重淵已出無沾
潤圉圉洋洋不可求 
 生魚有饋畜之池取疊如山忍見欺只為鄉風傳習
慣船歸歡喜插雙旗 
 空裏樓臺蜃氣成大洋歌笑海風腥失身便到魚龍
口何似青山學耦耕 
 青山深處有柴燒碧澗清涼可掛瓢曾遇仙人採奇
藥茯苓根上長新苗 
 陟彼西山學采薇春深蕨老杜鵑肥煙霞回首無多
遠途路茫茫不早歸 
 雨後輕煙拂緣蘿朱門有客不來過山中日月閒消
受春掃松花夏剪荷 
 古澗青松老白雲風聲十里便相聞此聲那可傳君
聽洗耳河濱待夕曛 
 丹壑青崖覓紫芝凌風先唱步虛詞將期海外來仙
客同入壺中醉酒卮 
 廣陵一曲世無彈天下知音自古難昨夜蒙頭坐幽
閣忽成清夢跨青鸞 
 錦琴玉瑟畫堂張帶礪河山汾水陽蝶夢杳然隨物
化兕觥不祝壽無疆 
 萬花簇簇御樓春宮闕巍峨倚北辰為鑒世間歡不
久乘龍白日九天賓 
 六龍御世紀軒皇八駿馳驅狩大荒採得珊瑚為寶
玩十洲三島近扶桑 
 六王已畢偃干戈函谷關開王氣多突出阿房三百
里神仙樓閣更無過 
 海上求僊事渺然紀功刻石遠巡邊卻于沙漠防胡
患高築長城萬里堅 
 昆明池上武功成承露盤中長五莖紫氣騰騰隨羽
扇西來王母酒雙行 
 赤壁旌旗一夜燒舳艫千里亦寥寥英雄萬古不平
恨銅雀臺邊魂莫招 
 強秦一掃赤蛇威蜂起黃巾馬似飛銅駝又見投荊
棘行酒青衣淚暗揮 
 天子尊銜上道君璽書燦燦琢靈文神仙只願登廊
廟金革何期起塞雲 
<pb n="133"/>
 花石爭奇艮嶽頹角聲一起禁門開可憐二輦蒙塵
去只有孤鴻帶信來 
 楊子江心矢石堅朱仙鎮上鼓聲填天驕自己摧心
膽忽見書生揖馬前 
 滄海長江一帶看乘輿南渡駐吳巒傷情末後冬青
樹白骨纍纍黃土攢 
 道喪春臺不可求天崩真抱杞人憂藐姑山上逢仙
子彼黍離離歎莫收 
 漆吏芒乎嘆有生真君咄咄受成形有涯隨著無涯
殆今古彌傷達者情 
 冥靈五百作春秋松柏無凋且見羞更有古皇甘露
藥王喬亦視等蜉蝣 
 耕田鑿井古元元野鹿標枝各不言揖讓唐虞已多
事避秦嗟入武陵源 
 伏羲一畫是非鋒奇偶陰陽變吉凶搔首碧雲頻悵
望晚雷何起過前峰 
 夏雲變幻自多奇一片遙飛野水湄春雁已歸花事
冷何來樹上兩黃鸝 
 雲漢昭回在上天山川滌滌告群賢宣王俯仰悲心
事甘雨何時錫土田 
 百越山川掌上圖臥薪嘗膽欲闚吳功成已雪君王
恥明月清風在五湖 
 沛澤提刀斬白龍圯橋孺子起雲從仙機早自投黃
石辟穀何關學赤松 
 一箭飛書戰氣沉蒼生並受福何深翩翩東海能高
蹈好爵何能縻予心 
 金馬門前寄一官滄波曾見幾回乾滑稽談笑移人
主不事硜硜奏疏煩 
 垂簾市井乃知微凶吉聊談畫掩扉仙眼固知來玩
世持來一石識支機 
 五月羊裘正耐寒快聞炎火復長安客星帝座真知
己堯許相忘兩足端 
 三分鼎足定茅廬王業偏安敢逸居出師未保收全
捷悲惋臨岐一紙書 
 新亭片語旯風儀淝水閒爭一局棋已措國家安泰
嶽東山著屐管絃隨 
 飄然數騎諭強戎小大齊來拜令公片刃不施王室
定汾陽開拓有仙風 
 楚騷婉轉泣靈修放志因成汗漫遊黃鶴仙人騎去
遠古今只詠岳陽樓 
詩部（丁之四）<other>棲真時之餘（梧山剩句）</other>
<other>初過棲真感懷（二首）</other>
 清和之月正眠蠶一撫先師塔上龕天或阻予無去
北道將行也遠來南旌旗吳下紛紛亂烽火江千日
日探今古所稱三佛地且埋蹤跡喫霜柑 
二
 滄海風帆帶晚曛清秋島嶼絕塵氛永懷帝力安泉
石轉念民生在溺焚朝野而今思慕義州問何日復
脩文太平率土康衢也便可揚眉坐白雲 
<other>七月望前二日風雨暴作竹樹倒拔屋廬震動
古殿不崩為幸八月上浣復大雨不止炊煙
幾息有感而志（二首）</other>
 大風大雨作連朝窮水窮鄉頗寂寥持缽一時無飯
喫住山端的沒柴燒不堪木馬蹄俱爛轉笑泥人面
發潮古佛安身同露地可憐無計避漂搖 
二
 土地伽藍亦少籌自家不管雨淋頭竹根靈應從人
卜瓦屋郎當沒個修或者因緣猶未偶何時願力始
能酬冷看袖手同堂坐任是滂沱不舉眸 
<other>送范子下帷吳氏宅（四首）</other>
 一竿長水釣溪雲竹院聞絃獨賞君雅思精微真嗜
道高談錯落極論文此當民瘼流離際未免鄉情痛
切分望望春山化時雨佳音咫尺可相聞 
<pb n="134"/>
二
 春晴草木自欣欣世亂衣冠盡畏聞在昔延陵稱讓
隱何時武穆起江潰寒清漫賞山中月蹤跡同為海
上雲且結佳盟塵世外滄州白鷺對斜曛 
三
 瀲灩錢塘莫問津籬邊又見草芽新所云四海皆兄
弟姑醉三春作逸民山水有情能愛客詩書不倦肆
成人從來君子輕天下樂得英才骨肉親 
四
 流水淙淙漱石根牛羊誰箇放前村春山萌蘗無留
美夜氣幾希不足存千載幸開洙泗脈五侯應亞父
師尊山童掃徑桃花下倒屣爭看駕入門 
<other>曉起山閣見白波連山有懷范子（二首）</other>
 漠漠春山盡吐雲濛濛晨雨正思君平沙忽作兜羅
色虛室遙貽白雪文煙外鳥聲尋未見亭邊路影望
難分遙知孤客寒窗裏定有新詩紀見聞 
二
 昨夜藜燈隔片雲朝來得句欲呼君自知夙習敦同
調更覺多情寄別文南渡鬚眉高士重西來骨髓古
人分端期慧業干戈際燈火琴樽發未聞 
<other>寄范子（二首）</other>
 高閣疏簾卷碧雲天涯放跡偶同君海山交處事嘉
遁風水遇時成好文蜃市高低晴日幻漁燈遠近暮
煙分蘇堤楊柳今何似鐵馬金鈴徹夜聞 
二
 飯後經行踏石雲登臨無日不攜君共穿層澗尋青
眼仰止高山抹黛文草色半芳佳興隔春陽未暮短
筇分松梢夜靜浮圓月好事如何得使聞 
<other>范子過山因懷屠闇伯于剡城（二首）</other>
 翻掌無端作雨雲貧交斯世每多君白駒皎皎投空
谷黃鳥嚶嚶憶會文毳衲不忘盟亦好綈袍有贈誼
無分名山入剡雖云勝應歎鄉書久莫聞 
二
 仗義聯翩渡海雲風濤向若更悽君壯懷激烈因有
劍天步艱難乃厄文虎侍溪頭三笑別燕來堂上一
春分山城花發多啼鳥何似空樓到曉聞 
<other>荅空林大師自大陽菴貽偈</other>
 新詩遙寄慰同聲不覺眉端喜氣生意到自能開我
眼神衰苦未及君庚何鄉近日兵無亂當世而今法
已輕絕頂梅花真個好西山期入不嫌清 
<other>荅沈傳中文學見寄</other>
 溪花著雨媚春紅籬筍穿苔就土鬆寒食墓門將弔
古煙塵江滸正爭功懷鄉處處書無寄流水村村路
宛通聞說避秦遺世士桃源肥道有仙風 
<other>宿明恩寺</other>
 萬竹遶清池春山好鳥啼寺中人不見雲暗晚鐘低 
<other>初夏</other>
 稚筍看看長春風已過溪虛堂無客到門外綠陰齊 
<other>古南僧來迎沈傳中文學以詩贈行有荅</other>
 海上煙雲帶煖姿山中艸木愛涼颺僧來蕭寺催飛
錫誼感柴桑贈別詩鐘鼓且虛長夏令垂楊不折路
傍枝一葦期在秋風裏聖諦還同討論之 
<other>別范子</other>
 煙外遙峰一點青故鄉北望欲揚舲孤遊共是天涯
客雙袂難分陌上亭曉霧飛來藏舊寺夜潮落去響
前汀君家六月期鵬舉羊角何時起北冥 

嬾齋別集卷十二（終）

<sarticle><article>牧雲和尚嬾齋別集卷之十三</article></sarticle>
東吳　毛晉子晉　編閱
鄂州　記室智時　較訂
詩（戊之一）<other>興福時</other>
<pb n="135"/>
<other>開法破山酬徐白雨見贈（二首）</other>
 好音無日不懷西卻怪城南戰馬嘶願學象龍能負
物何辭泥水一拖犁斯文未棄貽蘭蕙有道分明在
藿藜三笑虎谿徵故事高風千載醒塵迷 
二
 經行古殿跡非遐舊有高僧轉法華松下相將隨白
鶴澗中猶記拾朱砂潭虛夜影招玄度燈散寒光照
釋迦坐喜幽林無法說是誰空際雨香花 
<other>酬毛子晉見贈</other>
 吾宗單傳事西來求俊賢安心仍得髓騎鶴兼腰纏
五葉特地分所唱彌高玄其終匪牆壁鑽研一何堅
真機鮮能搆庭草日芊芊吾師起臨濟霹靂轟青天
風顛在昔記針芥投今緣愧余魯鈍資亦許一燈然
深山願棲息其敢出人前夕惕作三省恐孤胡僧傳
未全闚正令黽勉握化權憶我古招提開自齊梁年
夙昔當剃染四宿儼臨筵行腳走千里芒鞋踏頻穿
忽承金湯詔宗風命茲宣高林伐鐘鼓古殿生香煙
籃輿從空下佳句浩如川把臂知雖新獲心良已先
金鱗樂我釣駑駘藉君鞭洗耳慕清音期聽山水絃 
<other>瓶梅</other>
 一枝插向小窗傍不得春風也自香曉起山僧兩相
對從他樹上壓濃霜 
<other>初春示憨崖上人</other>
 兀然百不知萬古空中立春風拂寒蘿草根亦解碧 
<other>臥疾吟（八章有序）</other>
余向疏拙丁亥冬還故山事繁責重夙夜黽勉入
春不覺精神大疲肢節若墮藥不即靈因暫謝人
事專務靜嘿為養痾計適小閣初成山雨忽至爰
有感觸寫懷自解。
 有雨山窗暗無人版閣幽瘦梅香半落小杏葉初抽
獨枕聽泉長孤行與石儔松風嘗所愛今怕冷吹頭 
二
 墻角樹何老山根草自青引泉歸石沼開牖望巖屏
一榻臥亦好三門久不經有誰來問疾隔澗大須聽 
三
 春鳥呼群至相將樹底鳴餘生完飲啄介性懼逢迎
坐月豈無念看雲殊有情一丘同幻寄何更傲滄瀛 
四
 編籬取殘竹拾石砌新臺閒許病軀適喧防雜足來
蕙香欣在几茶味欲生杯蟄戶天將啟南山盡打雷 
五
 自類鷦鷯鳥於茲借半簷北窗初不大西嶺卻容瞻
桃李原無語煙霞自足恬春風吹碧柳此意向誰拈 
六
 頑石生花秀枯椿吐葉香物靈知法幻我靜見他忙
松鼠時踰樹山厖忽跳墻從來眼前境閒味覺深長 
七
 抱病非遺世偷閒且避人鼓鐘雖在寺雞犬隔諸鄰
枯坐每終日幽吟當半春野梅風落瓣次第已成塵 
八
 秉燭黃昏後空山但寂然于心無少事即夢乃安禪
鶴唳聲何越鴉棲影不遷衲寒松露滴巖月正孤圓 
<other>重過藿園看海棠</other>
 小艇維高岸分明又一春花原如舊好樹覺比前皴
佳興牽紅藥閒情撫綠筠晚來雷忽動疏雨欲迷津 
<other>謝倪伯屏見過</other>
 荒院春深雨積苔平疇風煖菜花開喫茶猶記山中
別放艇何期溪上來半日清譚看綠竹百年大夢感
黃槐鍾情最愛廬山遠蓮社曾欣五柳栽 
<other>藿園牡丹盛開漫紀（二首）</other>
 爰有園中約因成野外遊名花春盡見孤策晚來投
側笑能留客先開解起樓葉穠香不淺坐賞一庭幽 
二
<pb n="136"/>
 午日憑移影春雲為作陰養花天氣好啣艸燕巢深
奇種宜分土香風忽透襟洛陽今不貴朱紫重相尋 
<other>從王侶石乞圖章</other>
 在昔生民始何因混沌分龜龍呈大數金石兆斯文
靈秘既潛泄精奇今願聞論交在千古不異佩三墳 
<other>重過秋亭</other>
 谿落桃花水欲溫村遮楊柳路猶存自欣野步因扶
策未是舟行不到門四壁空香人意靜半庭蒼竹鳥
聲繁舊年記喫佳園李今日來看手愛捫 
<other>病起有懷</other>
 蝴蝶莊周總夢身世間無法可相親生餘自覺人情
冷病極方知佛語真坐檻消閒隨筆硯移筇散步喜
桑筠白雲有路名山遠鴻雁何時到水濱 
<other>坐西軒作（二首）</other>
 形役悲多累心怡愛得閒不時來小榭遐想入深山
春老紅花褪村幽綠樹環曠然情志放天際鳥孤還 
二
 香茗供雙眼桑麻隔一牆遣情無過此消日以為常
釀蜜蜂群醉成巢燕子忙杖藜經小圃剩有菜花黃 
<other>早秋還虞山舟過松陵宿承天寺</other>
 松陵煙水盡蒹葭一櫂秋風落日斜法侶相逢如故
舊夜分齋罷更煎茶 
<other>留別</other>
 白露初零夜氣涼扁舟曉發問官塘道情一種難為
別只看秋花架上黃 
<other>蘇州無量寺懷舊（三首）</other>
 齊女門開去路頻廿年行腳太艱辛重來古寺閒房
坐目對秋陰憶友生 
 香積廚邊盡種菱山門猶自待人興一株銀杏還如
昔碧葉秋空布幾層 
 悠悠世事太生忙鴻雁南飛露結霜記得北風吹水
夜故人攜我宿慈莊 
<other>雨泊虎丘小武當（二首）</other>
 山水古今靜笙歌日夜尋倦來思石坐飯後繞溪吟
白雨生涼色碧梧垂好陰喜無相識者散步暢幽襟 
二
 舟繫林何僻雲開塔可登堤邊逢圃者閣上有棋僧
山淺亦生稻溪灣滿種菱廢興何處問漁父晚懸罾 
<other>偶過溪菴即事</other>
 橋斷行人隔門開別徑斜桂香幽砌出竹色短墻遮
鄰叟看鋤菜頭陀自煮茶得閒聊此坐末路事如麻 
<other>吳門曉發</other>
 碧水無停櫂清秋最好天重來多病客不盡故山緣
紅蓼低晨露白楊開夕煙吾生誰共適鵝鴨野塘邊 
<other>舟次華蕩</other>
 青山看漸近秀色迓孤舟鳥語安知午松聲自起秋
歲寒心獨抱日暮路何投病骨西風冷滄波嬾下鉤 
<other>悼崑山高靜之文學</other>
 齒豁欣談道身貧久樂天恨來相會晚別後忽經年
香國應前邁泉臺何所牽秋深籬菊綻悵望玉峰巔 
<other>過勺菴偶意西莊舊遊</other>
 垂楊數樹遶孤菴壞納清修住也堪野鴨出波窺影
立殘荷仆水帶秋憨誰留空曠當吾眼未覺棲遲長
客貪因憶舊遊如此夜冷然霜月起東南 
<other>晤陸平叔</other>
 擊磬空樓鳥雀聽儼如山衲槁其形法緣夙結瞿曇
氏世相全空般若經秋養芙蓉高過屋霜滋蘭蕙秀
于庭幅巾笑殺陶彭澤五柳雖栽醉不醒 
<other>贈張季鴻</other>
 水田寒漠漠煙樹幾叢叢仁里來經過道風能一同
相期參向上自信在其中有句臨行贈青山霜葉紅 
<other>憩陸哉生西閣望雨</other>
 竹木心知野蒼黃擬在山快登高閣坐自覺此身閒
<pb n="137"/>
妙供來香國詼談透祖關有禽窗外噪暮雨送舟還 
<other>贈李小隱</other>
 故土雖辭久相聞實有年偶歸承遠訪晤面覺歡然
黑白同君髮山村共此天無妨那一著下手白雲邊 
<other>過陸子念書齋即事</other>
 輕舟停水次訪道散幽襟得此一日樂何求百鎰金
竹陰開晚炤松曲瀉清音月上思歸也蘆花期重尋 
<other>又贈書法華</other>
 靈山何載別仙苑若親隨隻手云書寫全身是法師
冰花開臘際異鳥立肩時（居士書經感有二瑞）心印全彰也空香
散碧漪 
<other>答子念</other>
 水邊荒屋類山龕遠樹參差結翠嵐西舍暫遊開異
景東林久憶遇同參孤燈晚坐何其靜疏雨空來亦
自甘道話不憎疏野性方舟時過響寒潭 
<other>憩陸顯文書室</other>
 別館原依宅居然動靜分竹簾交野色紙帳盪波紋
鷺影堪常狎鷗心自不群文餘有閒暇倚檻看流雲 
<other>眾香菴值雨</other>
 野外多流水村邊又遇菴戒香薰杖錫古佛現優曇
短菊孤情繫嘉禾比屋擔晚雷何忽震客思已如酣 
<other>晚泛過慈雲菴</other>
 孤菴尋不遠亦在水之涯艸屋今翻瓦村雲忽染霞
秋場多稻實夏岸有荷花鐘鼓西鄰接青山夢不遐 
<other>偕殷元長李小隱泛月（二首）</other>
 有月不能睡傍溪仍放舟寂然天地外恍惚見寒流
霜落漁竿隱秋空雁字收輕雲殊自幻幾點過沙洲 
二
 有月不能睡傍溪仍放舟遠村環可數殘葦臥無收
語笑對佳客浮遊忘老秋清寒著衣領緩櫂在中流 
<other>問戈莊樂居士疾不遇慨然有思</other>
 遙村流水曲來訪臥維摩有示身非疾無言口太多
琴書成眷屬筆硯近如何相見形骸外夕陽鳴櫂歌 
<other>瞿愿中過晤勺菴同舟至眾香菴別</other>
 春風曾一晤相見又深秋世事黃花冷山情白石雨
小菴容促膝遠水歎分舟歲月真如駛吾生善自求 
<other>西舍歸舟有懷毛子晉</other>
 青山已許著閒身白社猶欣一問津道路不長慵寄
字秋光欲老只懷人扣舷雙塔風鈴近轉櫂孤城水
鳥親去去杖藜多眷戀夕陽深樹有垂綸 
<other>勺菴訪舊陸子念重以篇什見貽還山報之兼
寄平叔諸同道（七首）</other>
 溪菴聊作寓有句寫胸襟遐契方投漆平交只論金
菰蘆闚隱跡鐘磬想餘音近日山楓好應憐獨自尋 
二
 緇素何緣集崇朝密邇隨所慚窮釋子稱是大宗師
揮麈登樓際移筇說法時雨晴剛遇巧一葉泊寒漪 
三
 秋蟾生靜夜法味喜相分舌上尋無語眉間笑有紋
池魚潛不躍沙鴈宿成群物性難容晦清光透水雲 
四
 曳杖欣臨水歸舟記出山秋將遲我冷天竟使人閒
落葉封苔逕鳴禽候竹關有懷元亮宅詩債未酬還 
五
 窗竹蕭蕭報曉寒溪逢玄度喜盤桓雪軒石丈饒幽
致瓦缽山僧愧素餐虛閣久憑忘有倦新詩疊出可
無歡鄰雞午過聲猶唱隨寓枯懷得自安 
六
 遠水孤蟾炤佛龕疏籬叢菊抹溪嵐薄遊在野思晨
起多病于山罷晚參几有名香衣得染盤餘新果齒
生甘書燈隔岸頻來往不負垂絲向碧潭 
七
 襆被連宵宿草菴蕭疏風味主賓堪已隨孤騖秋行
<pb n="138"/>
遠忽聽歸鴻夜夢憨世路不親因得嬾煙波有戀尚
餘貪空山月出長松冷相憶君家斗柄南 
<other>酬李明遠文學五袟見贈</other>
 受命當秋令懸弧愧此時無生原順世有訓敢忘師
小院金蟬噪高梧玉露垂憑軒思寡過先聖不吾欺 
<other>壽貝葉齋培風師（是歲臘同五旬也）</other>
 天涯蹤跡久如雲搔首中林每憶君貝葉燈傳堂搆
美蓮花心淨梵鐘聞六時望古曾何遠百歲今秋嘉
共分無著天親兄與弟名香一瓣夜深焚 
<other>偶作</other>
 冬來黃葉滿虛庭小閣霜濃曉夢醒獨坐竹窗無箇
事幽禽來去語堪聽 
<other>勺菴度歲書懷（二首）</other>
 同雲漠漠暗山頭雪霰將零點布裘舊谷梅花雖好
看新年人事不勝酬孤村何處能安嬾遠水無波且
縱遊諸子謾勞橋口送吾生天地一虛舟 
二
 一年月日又云徂燈火青熒炤客無紙帳怕寒添草
褥竹房留歲想松爐夢安溪犬從他吠跡遠山鐘不
我呼童子相隨頻致問明朝何處看桃符 
<other>除夕寓勺菴同無關上人泛舟南湖</other>
 一年茲日盡擾擾惜塵寰舉世豈皆寐無人自肯閒
爆聲驚野鴨舟影逐溪鷴此樂欣同得滄洲暮未還 
<other>和除夕</other>
 只因霜雪鬢毛侵翻怪年華長一旬天地已看同逆
旅形骸欲就識真人鳥聲帶澀猶啼臘草色含青已
覺春大化無偏居處異自應把酒對芳辰 
<other>己丑元日</other>
 穩睡梅花帳翻身是五更樹頭天未曙枝上鵲先鳴
化日隨年長和風近畫生山僧心事喜舉筆一詩成 
<other>新正二日陸氏昆仲招集平叔園亭（四首）</other>
 清溪宛轉帶微波令改衡門喜氣多為挹幽香梅下
立欲摹霜節竹邊過薔薇芽綻新吟得棠棣花翩舊
雅歌我是閒僧君逸叟正堪山水共婆娑 
二
 叢竹蕭蕭作短籬出營山意在溪湄東風欲捲葡萄
架南岸先青楊柳枝無事村雞啼白晝依人野鴨浴
清池石橋欹仄通幽徑拄杖乘春不倦移 
三
 戶庭洒埽淨無埃剛喜山僧杖到來高榭護蘭風不
入幽窗近水暖方開斑斕莫辨多年竹紅白分明雨
樣梅清供滿前心已醉溪禽群噪晚齋回 
四
 春風滿座笑言投喬木嚶鳴此際求一種平懷真道
氣十分率意嬾禪流欣看貝葉橫書几似有空香雨
佛樓誰謂文人無慧業丹鉛水乳在青眸（時案有手摘宗鏡語） 
<other>題畫</other>
 松下高樓搆幾年濤聲日落響雲煙山僧亦有工支
習借得幽窗讀古編 
<other>贈報國寺萃閒老師</other>
 城南草木藹春光古寺冰融濾水囊階樹與梅爭秀
潔和風滿院度幽香 
<other>仲春放舟過謁毛子晉信宿寶月堂兼晤顧麟
士殷介平馬退山時見刻大藏將竣賦言為
贈</other>
 春水溶溶抱遠村春雷送雨過山根舟維古岸魚兒
躍杖入高堂燕子言盡日焚香心隱几深更剪燭膝
容軒多君友尚皆千古檀悉猶欣罄法源 
<other>水月菴詢隱峰疾</other>
 海山攜遠出險患念同嘗子疾久未醒余心遙不忘
片帆春雨濕深院瓦爐香覿體空諸病應期妙藥王 
<other>謝古南眾護法</other>
 十載梅溪把釣竿絲綸舒卷意閒閒偶嗟殿角花千
<pb n="139"/>
片欲別溪頭水一灣天外孤雲流不定林邊飛鳥倦
知還道情膠漆彌增感千里依然咫尺間 
<other>過蔣蕙仙孝廉＆unrec;菴（幹字居士所自撰其義未詳似別有所寄者曾請其音云如申字呼）</other>
 衡門經歲似秋澄春老薔薇發舊藤野鳥或群非欲
異匏瓜不食自欣能窗臨流水清堪濯戶見南山近
可登君性素恬增隱築為高因想就丘陵 
<other>海印菴午睡有夢忽來</other>
 春殘花事付微茫原上依依綠女桑幽鳥一聲何處
去北窗高枕臥羲皇 
<other>戒香居即事</other>
 三年不到又重來斗室依然絕點埃餘有戒香薰杖
錫孤舟且泊月明回 
<other>海塘吟</other>
 海塘行不盡風浪打危巒漁網斜陽掛蛟龍直下蟠 
<other>毘盧菴明幻開士五袟</other>
 入夏薰風至禪房水際涼階前盈忍艸屋後起新篁
衣缽荷香染軒窗柳色藏相過如問訊日月靜中長 
<other>贈仲寅初</other>
 澤國稱遺隱幽村久卜居割田開佛土投策話僧廬
耳順人胥慶心安樂始餘清溪臨暑月尊酒看英蕖 
<other>贈金陵彭師水</other>
 有生居大塊著姓古賢人命向尼山問年當伯玉鄰
秦淮于柳碧吳苑萬花春隨化能觀妙心齋不受塵 
<other>水鏡菴小憩</other>
 亭亭蒼竹繞方池長夏炎蒸似不知坐久小軒無事
做摘將桐葉寫新詩 
<other>顧敬修居士見過山中</other>
 綠陰如幄碧山深白日閒聽黃鳥音抱病比來聊自
適高軒卻愧遠相尋空堂夜語燈頻剪古寺朝參磬
未沉坐對雨窗看道卷長松煙外節森森 
<other>紀舊示顧君闇</other>
 客歲綠陰稠城隅早放舟在筵皆上善盡日作清遊
衣拂千人石風生一虎丘可中庭子在坐見石點頭 
<other>煙知墩準提菴</other>
 樹近千家市菴開一小山天高僧眼曠秋靜客心閒
烽火空為舉江流逝不還何如鳴古磬壞衲坐林間 
<other>勝法寺</other>
 沙阜高低傍鐵河（寺左有塘舊名＆unrec;鐵）將軍施第昔何多（寺為宋高將軍所捨
宅）潭來白足缽常洗池冷丹心劍不磨（洗缽潭磨劍池皆寺舊蹟）殿
古卻嗟陵谷變地靈應有鬼神呵填然法鼓清秋擊
龍象欣看四野過 
<other>從勝法寺過黃莊菴</other>
 肩輿辭古寺斜日向東行銀杏遙相見金風冷送程
到門菱葉滿入室桂香清一宿孤村寂秋吟夢寐生 
<other>黃莊菴同道侶夜話</other>
 杖出未云遠秋行亦易寒話言忘夜永趺坐覺衣單
法集信非偶客遊良足歡明朝欲分手青嶂待君看 
<other>瞿愿中過訪</other>
 野外涼颸滿山中著屐宜聯床風雨夜促膝笑談時
樹底泉來急煙邊鳥去遲晨鐘何愛聽蓮社舊曾期 
<other>華一岳為子寫炤賦謝（二首）</other>
 虛室坐生白秋光落小屏巧將遊戲筆幻出贏衰形
憫世心何熱看他眼只青歲華知去幾卻怪鬢毛星 
二
 道生天地後名絕太初先突出身無狀傳來筆有仙
隨方留幻跡何處問生緣一笑涼風發秋山破曉煙 
詩部（戊之二）<other>興化時</other>
<other>初過昭陽答孤峰上人</other>
 佛性非南北人煙有不同風高黃葦偃秋盡綠楊空
錫影隨閒鶴珠光奪睡龍朗公投好句清夜燭花紅 
<other>酬李平菴文學</other>
 丈室賢非遠三生道許同斯文深入奧外物付諸空
霧變山多豹雲興澤有龍草菴聊寓影睡起日頭紅 
<pb n="140"/>
<other>酬李艾山文學</other>
 櫂入蘆花深呈橈覓好手忽逢河上公相對兩忘口 
<other>奉和賀疏林邑侯見貽</other>
 空劫有何佛靈臺唯此心政餘庭鳥近道廣野僧尋
化國開談笑高吟見古今昭陽城畔水東望碧煙深 
<other>奉酬吳鹿翁相公</other>
 澤國蘆叢偶借棲慚無祖意可言西傅巖簡在能調
鼎彭澤歸歟樂釣溪雪夜山陰呼艇好桃源春水問
津迷新詩製就神情滿揮麈分明對撰藜 
<other>平菴以石刻七佛偈見貽乃黃山谷筆鐫廬山
巖石者賦此為謝（山谷以元祐六年大寒日書是石而平菴持帖來亦大寒日）</other>
 懸巖有字阿誰刊七佛傳心見筆端怪石昔人能作
供舊碑今日尚留殘名賢揮灑當元祐時節流通恰
大寒林下百年遺勝蹟曹溪滴水未曾乾 
<other>和夜坐（二首）</other>
 眼開誰作夢心醉或忘醒吾我猶雙見浮沉摠一形
家中人自在路上客無停冰雪梅花放疏枝透幾櫺 
二
 方庭猶未雪多少覓心安何有塵為礙皆因眼自瞞
三登良是苦十日未為寒何似木頭老真機覿面看 
<other>西軒即事（二首）</other>
 西菴寒月盡四望見冰圍時有蘆花起心疑雪點飛
風中雷若震雲上日無輝衰病年來甚終朝擁衲衣 
二
 土階卑帶潤柴牖小容光展卷聊娛意臨池一寫狂
水仙花自白楊柳葉無黃因憶嬾殘老爐煨芋子香 
<other>和大山知藏誕辰（二首）</other>
 長空日月去無休風冷滄江水不流客夢片時行萬
里塵心一點掛千愁怪無青嶂堪留足喜得黃茅此
蓋頭閒誦南華欣快論人間至樂只骷髏 
二
 江關客路未甘休一曲滄浪歲月流大野多風鴻陣
急寒空欲雪雀群愁曾臨秋水能青眼無奈蘆花早
白頭遲暮對君搔兩鬢世間出世此骷髏 
<other>除夕和平菴作（二首）</other>
 天外冰霜客裏身歲殘攜手見交新不凝摩詰安禪
榻猶愛淵明漉酒巾擁褐爐頭將遼旦劇談座上自
生春重簾放下嚴寒結夢寐詩成若有神 
二
 役役勞生共此身何堪日月又懸新三車自願攜諸
子六結誰將解一巾梅插銅瓶香永夜柑傳茅室味
先春村翁咸樂昇平世爆竹家家競賽神 
<other>辛卯二日同朱天乳諸君子散步池上</other>
 春城如見暖雲飛爆響隨風拂凍暉君子相攜池上
立笑看童稚踏冰歸 
<other>晚雪有懷平菴</other>
 大雪下無聲菴前白路生庭柯多烏聚野岸絕人行
地結重寒色天垂不夜明茅堂懷謝眺凍筆獨娛情 
<other>人日寫懷（四首）</other>
 月令寅初建年華卯又添忽聞過七日不覺撚雙髯
物外心將寄塵中跡久淹生平勞景仰幸見雪山尖 
二
 此日風光澹如何定說人曆傳應自古物換又維新
率土欣同遇吾衰恐未真前村梅柳上鳥語已先春 
三（是日墮雙齒）
 簾外煙初暖階前雪未融短鬚辭暮盥敗齒落晨風
倩筆書心事尋方去眼蒙死生交謝態豈待百年逢 
四
 解帶憎開戶然松愛近床江皋猶白雪天地已青陽
靜聽孤鴻度閒看二鼠忙浮生真似夢老大孰悲傷 
<other>徐同甫為余篆古圖章賦贈</other>
 鴻荒文字杳君子得何師金石相投處蒼籀會意時
獨娛冰雪案傳翫水煙湄緬想天人理羲皇盡一奇 
<pb n="141"/>
<other>酬楊廉甫進士</other>
 偶著袈裟寄此生也知天地始無名青蓑近買學鷗
泛白拂閒拈隨鶴行江月明時孤櫂穩水風微處一
波輕雲堂晚臥思君子隱隱清機發磬聲 
<other>立春後甲子日偕平菴登土山</other>
 午飯林中訖晴光野外生人思聽法聚我愛看燈行
洲隔心常遠帆來眼自明好春傳甲子泛泛綠波平 
<other>寄祥光上人</other>
 相聚初於太白嶺相從又入武康山多年別了無消
息一旦逢時生喜顏靜慧園中龍象集昭陽城畔鼓
鐘閒經過隨喜拼旬日看畢瓊花買櫂還 
<other>謝朱天乳惠藥</other>
 無身不是遭僧打有面初非學佛黃老大自知枯血
氣少年多半費思量厭尋苓木山中草嬾覓神仙海
上方只望先生與閒藥從頭去我一生忙 
<other>將還江南別鑒師</other>
 君住昭陽年已久我來極樂日無多相見難來相別
易此情其忍對滄波 
<other>書扇與蕭道人</other>
 偶然到江北選佛又開場孝齋蕭道人為我一冬忙
夜歸常把火朝來必踏霜對眾語鑿鑿見我喜洋洋
今我欲南去道人心不忘書扇以謝之炎時作清涼 
<other>謝潘道人造法衣</other>
 我有一疋紗道人為我裁舉目顧我體便將刀尺開
長短不失度分毫絕疑猜製巧鍼細密月餘纔送來
我欲謝道人道人辭百回再拜稽首去霜階凍莓苔
衣披等金襴真紅映雙腮一切聖凡眾瞻我光明臺
我思末世中豈曰無栽培道人心在道我何誘其財
唯以清涼風扇彼煩熱埃眾庶務財用道人亦賢哉 
<other>別黎太沖長者</other>
 晤言方歲暮話別又春時節令已如是行藏不再思
途中梅柳放菴畔水雲遲高誼難分手慇懃一致詞 
<other>極樂解制寄謝吳鹿翁相公淤潭西（四首）</other>
 西菴池水綠粼粼閒步東風炤影頻伐輻河干隱君
子考槃天際想真人只緣芳草催行腳未是空山欲
老身滿篋新詩皆妙絕片帆南渡不嫌貧 
二
 菰蒲歷亂起寒煙中有幽人水一天文思久安尼聖
學慧心兼得祖師禪音書偶寄如金玉蹤跡從教在
野田應是遭他先佛記能將法句析微玄 
三
 漁網悠然薄暮來扁舟亦擬向晨開岸邀春色先分
柳園護晴雲未放梅曾記秦風歌宛在直尋魯語誦
賢哉江關臘盡猶冰雪何得膏霖潤九垓 
四
 遐心不入鹿門山採藥龐公去不還柳葉欲遮漁父
宅桃花半照老人顏心齋白自生虛室身隱文無到
世間歸去野僧聊問訊閒雲依舊把潭關 
<other>留別平菴</other>
 春氣微微動遠林殘冰猶自帶河心隔江相見不恨
晚放策獨行難在今詩句舊耽終寫志禪鋒新出老
知音青山乘興能攜屐莫謂雲深不我尋 
<other>別吳北海昆仲</other>
 慷慨青雲黽聯翩丹鳳毛不疑真佛遠能致野僧高
鐘鼓無虛日香華重見勞臨岐多戀戀春色滿江皋 
<other>舟發昭陽</other>
 春風送行客遠去無定程何以悅吾目溪邊芳艸生 
<other>寓廣陵靜慧閣送天鼓法姪之江西</other>
 我在廣陵為過客忽逢吾姪上廬山江邊芳艸春初
綠京口梅花早破顏得眺瀑流千萬丈且尋茅屋兩
三間開荒種芋因緣就一信吳門好寄還 
<other>雪後登平山堂</other>
 野外雲猶凍林中鳥一鳴樓尋隋帝蹟堂得宋賢名
<pb n="142"/>
隄水從東逝村驢向北行江南山自好剩雪萬山明 
<other>丹陽道中</other>
 南北天涯路萬程客帆商舶古今行地多藝麥村何
少河曲通潮水不清高岸兩分閒鷺影長松孤立帶
鴉聲春來草色青青起坐見兒童拾野萍 
<other>閒來居（二首）</other>
 歲月磨雙足乾坤老一身喜茲幽寂處蹔養病衰人
雉堞雲霞變墻垣水竹親中庭芳樹在花葉正垂春 
二
 眼底天何曠風前口自歌梅花吾地有松色比鄰多
野徑無如僻高軒不易過考槃真受用不羨碧山阿 
<other>舟次崑山</other>
 萬井寒煙裏孤城積水邊山閒如向客塔近欲迎船
雉堞元依地巖崖別有天望中情自遠暝色杖頭懸 
<other>西城晚眺寄葛瑞五</other>
 風雨杏花愁溪光冷白鷗半春淹客路薄暮上城樓
歸鳥群方下山煙濕未收垂楊居士宅指點隔平疇 
<other>悼李子曉令八首（有序）</other>
庚寅中秋夜曉令李子別余南去余于重陽北遊
京口遂結冬昭陽道路悠阻每念不得便鴻一信
思亦長矣辛卯上元後從廣陵渡江留連京口復
彌月買舟東來意謂漸近嘉禾可詢其遊況大雨
中艤舟鹿城忽聞李子已作故人五內悽然舊交
有來驚問口不忍道嗚呼曉令之遊曉令之死豈
非天乎念數年把臂情有不能已者作詩八章達
其舊居臨風而誦之曉令雖在萬里魂必有知其
翩然而來耶。
 碧水春江滿片帆東望遲如何天外信卻向客中遺
世夢真無緒人生良足悲靜言憑短牖脈脈動吾思 
二
 憶自投緇社軒然意氣揚豈徒尊几杖亦自篤文章
執手曾無間論心極有方斯人何可遠然諾未相忘 
三
 竹下招頻坐花開賞必同深知塵世夢細究主人公
河水清環宅梧陰碧覆空每看諸子俊勸讀在其中 
四
 我法能深信人言或浪評胸因多塊磊趾若傲生平
小案詩篇積方庭艸樹盈素帷闚弔唁粲粲士中英 
五
 庭梅無少恙階艸可憐芳不謂交千古翻餘泣數行
長途隨畫鷁久雨斷春光役役窮簷下愁看燕子忙 
六
 客程方萬里靈櫬倩誰扶危嶺雲端矗炎風地下呼
竟違霜髮母不念藐諸孤可歎生浮甚人何作遠圖 
七
 苦寒霜落月僮僕幾人俱總為尊親在卻將桑梓疏
榮名何處問身世頓成虛涕淚難為讀苕城一紙書 
八
 臨岐多繾綣歸路遠相期猶記中秋夕辭余竹院時
酒樽良友勸心事月明知一去成千古人生恨別離 
<other>同葛端五諸子登東山</other>
 謝公丘壑在城東春日遲遲景物融青雀乘流仙侶
並白雲飛閣洞天通塚疑松下人猶哭屋置巖邊客
未窮歸望西山巖石好桃花高出女牆紅 
詩部（戊之三）<other>鶴林時</other>
<other>初夏寄日章舊友</other>
 古寺深深眾木鄰小山雖淺隔風塵綠陰如幄開軒
坐曲肘支頤憶故人 
<other>杜鵑樓小坐</other>
 消暑登高閣長空舉目收青松千樹直黃鳥一聲幽
閒砌餘天竹荒園帶石榴紫薇花更好爛熳倚墻頭 
<other>解夏送自明知浴歸昭陽</other>
 迢遞來江北從容入社中盤稽先聖訓人有日新功
<pb n="143"/>
竹色行將染松聲聽未窮不堪言聚散芒履躡秋風 
<other>曉步</other>
 殘月涼雲碧嶂幽鸛聲步聽小橋頭垂楊一樹猶飄
綠樵擔西來白露秋 
<other>喜李平菴渡江貽詩步韻奉迓（二首）</other>
 一夏薰風裏思君意惘然久為南岸客喜到北來船
山色江邊遠秋光竹下全幽期方在此相共惜流年 
二
 古寺門常掃秋林葉始黃舊懷方欲展佳句喜先將
江闊雲霞靜山空草木長晚來阡陌上攜策可徜羊 
<other>平菴到山</other>
 一別歲方半相思秋獨深山中攜屐至江上扣舷吟
白日開新況青燈話夙心西風黃葉下幽鳥度餘音 
<other>同平菴觀寺中古碑</other>
 凡物古難得斯文良不輕相攜從殿出不厭繞廊行
石壁精神滿山林氣象清幾回遭劫火作者未湮名 
<other>贈瓜洲默如懿範二上人（二首）</other>
 瓜洲渡口綠粼粼京口看來是比鄰日日風帆江面
過不知津濟幾多人 
 楊子江心鷺作群金山頂上塔生雲眼前好景看無
厭野鶴一聲天際聞 
<other>小窗</other>
 小窗看大樹大樹落窗中夏葉高垂綠秋陽少見紅
自欣消永日殊快度微風閒坐耽幽句爐煙晚篆空 
<other>雨後登杜鵑樓</other>
 古路泉能沒遠山松欲遮因看棲鳳竹想到杜鵑花 
<other>謝張元囪問疾</other>
 積雨傷秋艸空庭漲碧苔我方欹枕臥君得過山來
白髮頻相慰丹經一取材上池能洞鑑肝膽自應開 
<other>漫興</other>
 多慵久已交書絕有興元來得句新閒對秋窗喚童
子清泉烹出紫茸春 
<other>睡起</other>
 丈室閒多瞌睡來避人雙戶未曾開兒童怪煞能相
惱出入山頭亂拾柴 
<other>九日（三首）</other>
 細雨重陽日西風白露天登高何處去籬畔菊花鮮 
二
 雲冷山俱暗風高樹盡鳴塞鴻來已半客路未遑征 
三
 寺門久不出山逕長深蘿薄暮斜陽裡何人把酒歌 
<other>舟行口占</other>
 荻蘆花發重陽後鴻雁聲高九月天莫道連朝風不
順好看霜葉滿晴川 
<other>坐興濟菴東窗</other>
 草有吉祥竹鳳尾青青相倚在階前一株榆樹何高
聳枝葉經秋濕曉煙 
<other>贈周東谿老翁</other>
 紅日東邊走似車綠楊溪上老情賒風光說向兒孫
道九月年年有菊花 
<other>綸如禪子畫菜供余喜而賦之</other>
 道人生滁陽云是宥家子慕法入緇林落魄無相似
雖然工筆墨非為拾青紫有技進乎道有道出乎指
遊戲小窗間學圃攤一紙須臾五菜生離立孤根起
谷風遠來吹葉葉青搖几不煩一鋤力能使地種美
造物笑無權晨露疑浥彼根中滋味全咬嚼殊有以
芳潔佐伊蒲乃在山僧齒寄語鐘鼎家胡為不種此 
<other>贈夏秀巖老翁</other>
 人生七十古來稀相對茲翁面目輝松下石床能獨
坐海邊鷗鳥近忘飛十洲方朔曾為記六合蒙莊未
肯歸敝屣世間遊物外遼人咸有出塵機 
<other>西華禮塔詩二首（有序）</other>
崇禎戊寅余度夏銅井聞西華山有佛智破菴二
<pb n="144"/>
祖塔在焉因渡湖一禮塔尖仆艸池水無梁徘徊
久之至辛卯仲冬自京口下吳門復一瞻禮時瑋
首座結屋于荒址撫今懷古記以短章。
 秀峰山下祖燈傳水色山光塔影邊纍石好經千百
劫懷香又隔十三年東山松柏宜重長南浦雲霞只
舊鮮收得沙盆貽厥後天龍應衛一牛眠 
二
 滄桑陵谷古何常佛印禪燈久愈光兩塔並湮榛莽
密一峰獨秀水雲蒼舉頭胡雁衝寒度拜手天花間
雪香固是兒孫慚烜赫摩挲石碣幾徬徨 
<other>秀峰山曉起</other>
 空樓曉愈寒窗外日三竿村向湖邊失山宜雪後看
出門風似劍呼櫂浪如磐掩戶誰相對爐中火一團 
<other>辛卯除夕歸自京口神情既衰僕僕有感</other>
 茫茫觀大化蹇蹇涉長途日月非真逝年華實告徂
小童譁伐鼓老態恥當壚深谷梅花放青簑在五湖 
<other>壬辰元旦</other>
 好鳥先傳語陽鳥漸起東燭邊開夜色漏下動春風
玩世求身健居村祝歲豐曉窗雲靉靆小雨潤青菘 
<other>悼素園黃闇齋參政</other>
 靈山佛法付王臣像季干城有幾人世外早培優缽
種人間特現宰官身等觀宗子風神爽握手師門道
義親流水行雲何去也佳園又見老梅春 
<other>過祖燈菴用舊韻</other>
 墟落尋幽寂心知不是山鳥啼春戶扃僧定衲衣斑
依約燈元火玲瓏杖有環臨川聊一詠古道自茲還 
<other>過閒閒居</other>
 春水綠生波寒塘路不多扁舟誰共放閒屋我能過
役役既無味芒芒將若何漣兮清徹底堪此聽漁歌 
<other>甘窯</other>
 寒突孤村接春煙幾處高永為風雨庇願學海濱陶
古聖皆無逸民生敢計勞靜言思覆載化理適相遭 
<other>寫懷</other>
 曲曲谿光遠荒荒山日低市聲吹向北塘影舊名西
一葉從吾泛三椽偶寄棲客懷何所適春半老梅齊 
<other>獨坐</other>
 小閣見流水幽軒面兩松把茅差足勝擇木更何從
習我煨鐺法尊他钁地宗捲簾門外看春色不知重 
<other>仲春隨喜本覺寺讀坡公三過堂詩步韻</other>
 畫鷁輕移碧水中長風鼓浪駭兒童山開萬壽鐘聲
遠堂記三過鶴影空短塔垂頭蒼竹護新詩炙口古
碑功夜來倚杖僧窗寂初月流光到殿東 
<other>奉酬遯翁先生見寄（有引）</other>
黃坡遯翁先生舊所稱蔡子穀居士也金湯法門
不遺餘力即一金粟先師及門皆沐維護余以疏
嬾別二十年矣未致一辭而先生不棄陽和春風
惠然肯來且貽二詩益感高誼敬步來韻投瑤報
木余有恥焉。
<other>惠扇</other>
 出世同門盡不遲蓬根自媿後於期十年白鳥曾看
泛（金粟山鈴記白陽泛水）一簡青猿未獲馳丘壑藏春尋舊誼池
塘生草寄新詩快哉拈起犀牛扇穆穆清風掌上隨 
<other>敘懷</other>
 寒梅疏柳放長堙抵掌掀髯滿座春無垢宗風為近
里東坡文字不同塵一回傾倒歡如昨久辱交知樂
且新顧我匪材肩祖任疏慵有負法門身 
<other>永哀詩（有序）</other>
遯翁先生天性孝友其先慈之生誕與嚴君之諱
忌適同清和四日是則月日同矣而寅之時又同
但其年不同耳先生念之二十年來感傷不已寄
箋乞言慰以七言二律。
 詩書孝友羨傳家不道君親歲有涯痛在死生同月
日思深屺岵閱年華忽驚綠樹啼黃鳥又見長溪漾
<pb n="145"/>
落花著取萊衣還醉舞高堂老眼或無遮 
二
 曆日翻來只記寅廿餘年淚灑芳辰老焉猶慕終天
恨哀也忘過六尺身掩卷蓼莪蓬鬢雪薦觴松柏艸
廬春九原靈爽應無死一撫趨庭骨肉親 
<other>壽屠闇伯文學母王孺人初度（時文學以疾辭試事）</other>
 孝淑鍾天性桃夭悵別深敬緘遺恨語曲盡事親心
白髮床第變青銅歲月沉帨期登甲子君子錫住音 
二
 作合奇男子終成女丈夫戶庭尊狙豆機杼撫璉瑚
奇疾寧非福貞名共不誣賢哉舌孟母無愧聖人徒 
<other>寄郭千仞</other>
 春初攜策過君家庭下疏梅正放葩分得寒香歸院
後又看谿上醉桃花 
<other>寄郭清安</other>
 三箇年頭兩過君香爐茗碗謝殷勤門前老樹春禽
囀好句何妨側耳聞 
<other>病中</other>
 一月不出戶三春忽已徂薔薇嗟放盡梅子日看麤
偃僂思藤杖支離近藥爐故人勞慰問頭面似非吾 
<other>遣懷</other>
 斗室循環走空階彳亍行閒看泥下筍忽地向天生 
<other>出門</other>
 花事隨春盡濃陰入夏多出門吾亦適溪上問輕舸 
<other>久疾初愈過硤石山白水菴（五首）</other>
 半日閒難得扁舟近可移紫山涵白水綠樹語黃鸝
到此安吾嬾行將笑世馳萆門清晝掩新竹影離離 
二
 夜月看將上春風去莫留崔嵬方畏陟清寂自相投
樹茂疑無夏山寒直是秋吾衰應未甚襆被得天遊 
三
 磊磊山根石霏霏谷口煙丹雞無弋慕黃犢有人牽
安步朝光淡微吟落照園一抔誰氏塚老樹綠參天 
四
 西硤曾遊處南風喜再過共知山路淺自覺鳥聲多
梅影能高屋泉香恰在窩一丘吾素願不厭久婆娑 
五
 北牖開來爽西軒一樣涼客來參古佛人臥傲羲皇
避世今知策藏身向覓方夜分鐘磬寂山月轉虛廊 
<other>遊硤石悔園和陳復菴乩仙</other>
 永日縱閒遊新詩不易酬煙熏千柳醉雲挾兩山浮
春舫巢玄燕苔磯近白鷗仙風吹席上塵夢更誰留 
<other>題放菴</other>
 山不高兮樹且多綠陰飄拂覆層坡最堪結下三間
屋明月清風一放歌 
<other>俞言如招同范中昭文學坐潔古齋納涼紀事</other>
 桂櫂尋三徑松陰隔一溪地偏丘壑小人韻竹林齊
幽檻堪容與虛廊待品題素磁傳未已風靜夕陽西 
<other>又題麻杖（四首）</other>
 落落丘中有修修莫掩藏以能高骨格致我略玄黃
扶老秋無畏投人夜有光就中新用處初不類諸方 
二
 七月星流火秋光到水邊魚驚紅蓼雨鳥散碧蘿煙
重想三條篾輕拈一指禪集雲峰下客好把話頭圓 
三
 莖草金身用全機總付渠尺尋眉上見風味掌中餘
展握欣無滯行藏試與俱衲僧多未會相問意何如 
四
 卓地非金錫猶然佛祖模古風吹未已正道得全扶
六月鶤鵬化千秋睡夢呼蒿枝臨濟令自古記行吳 
<other>輓嘉善錢塞菴相國（四首）</other>
 臘月層溪竹萬竿春風吹起野梅寒法筵握手情如
昨柳岸貽詩墨未乾新疏一經明佛頂舊崇百祖薦
<pb n="146"/>
幽瀾妙心常住含香海乘願閻浮現宰官 
二（翁曾亟稱子淨土十詠調從來淨土詩中得未曾有）
 武水漣兮想七年春流小泛剡溪船畫堂豈異維摩
室香飯奠過化樂天十詠懷西稱席上一燈傳北契
樽前靈山記囑分明在舟楫應還濟大川 
三
 傅巖霖雨潤蒼生世外因緣有夙盟妙法夢中誰見
授高僧都下舊知名素箋赤字符先語一雨三根長
大莖提起腳頭親切句翛然常在佛光行 
四
 蒼蒼相去幾由旬高閣中棲大士身十載讖開金地
古六時空雨寶花新丘山誰謂非堅固法界由來總
一真敝屣萬緣渾放下清秋涼月炤階頻 （翁未第時夢達觀大師投經七
卷皆赤血所書徐叩以功名事師曰你底事我做我底事你做次日遇經肆問何經有七卷肆中曰惟法華耳隨取以示如夢中問所書曰達觀大
師　又達觀大師掩關大勝寺月夜步至幽澗見大悲像露立而開廢圮向韋馱卜其因緣乃出古觀音像一軸授住僧云十年後有見而取供者
問事始成翁如識然與大師素不相識事亦奇矣。
<other>小窗多閒為商尊首座題菜</other>
 洛陽城中少喫菜洛陽花邊得一芥菜好道人留長
薹花鮮一任時人賣 
<other>秋日偶成</other>
 秋色滿庭中絺衣受冷風芭蕉還自綠相向海棠紅 
<other>山居曉作</other>
 涓涓秋露滴花根小鳥枝頭故自喧最好涼風吹面
頰倚筇無事出松門 

嬾齋別集卷十三（終）

<sarticle><article>牧雲和尚嬾齋別集卷之十四</article></sarticle>
東吳　毛晉子晉　編閱
鄂州　記室智時　較訂
詩部（巳）<other>天童時</other>
<other>七月十九姚廣若以畫扇洋布賀余生辰賦此
答謝</other>
 舴艋緣溪枉竹林久知玄度信根深青山黯淡藏諸
袖白㲲光明得此心客定不聞秋葉響僧齋自識午
鐘音片時良晤清風襲石上梅花記後尋 
<other>贈魯魯山竹史</other>
 魯山家有松魯山卻愛竹高節歲寒同心空此君獨
不知老將至自覺神理肅松耶與竹耶清風出空谷 
<other>贈項孔彰畫松</other>
 八月十八潮頭生奔騰海上銀山橫項子來溪畫僧
壁秋空忽落寒濤聲虯枝撐拏針葉密卻喜懸弧同
此日雲堂佛火青熒熒常炤幽人亦貞吉 
<other>劉開旭鐫余艸書梅溪石上其法甚精口占贈
之</other>
 涼風西來拂林翠余將入山去打睡有客持箋索我
書乃是鳧山開旭氏軒然大笑向秋空水藻野芹誠
有嗜我書落筆甚潦草淋漓滿幅何奇異開旭腕中
有精技變化潦草成遒媚出余之手入余眼芒乎未
辨斯真偽乃知君巧得天機刻畫飄飄極風致鋒稜
轉折亦蒼然再四撫摩心眼醉吁嗟古人去已遠天
地茫茫神理秘懷素智永僧之尤二家書法徒能記
我非少壯不學書學佛將祛生死累歲華荏苒白髮
生無力重新治文字所恐流傳陷石中其時出脫良
不易惟君能善護瑕疵書此葛藤留古意 
<other>壬辰春余病甚卜一枝投隱而卦辭甚迂及秋
天童使三至曰命矣夫偶記短章示公貞周
子</other>
 本欲偷閒去如何占此辭行藏天已定去就我無私
驥足空千里鷦身安一枝反常余莫解笑問大宗師 
<other>將之天童寄鍾雪緣</other>
 迢遞青山路秋來欲再登柏松廬墓近魚鼓梵宮層
甘雨滋三艸西風吹一藤病懷何以遣龍象笑翻騰 
<pb n="147"/>
<other>寄徐忠可</other>
 黃菊經秋綻青山入夢勞錫杯將涉遠風俗說登高
挂席因聞雁持竿欲釣鰲鴛湖何淡淡白社有英豪 
<other>寄別朱子近修</other>
 落葉朝來漸見重閒雲自在養高峰因懷廬墓修香
火會見叢林伐鼓鐘霜竹豈忘君子節秋山應惜病
僧容明年倘健登山屐好向深雲問鶴蹤 
<other>酬范子遵甫</other>
 數載交知握手中慚無妙軌繼支公亂離共走他山
月幽爽仍分古院風深夜蟲聲剛在戶清秋雁字已
排空一葦又渡錢塘去遙憶登高悵海東 
<other>別秋亭鄭子子康兼諸道侶</other>
 日日作東想秋亭往來熟今我欲南行秋亭秋正肅
籬花帶晚紅霜竹生新綠明年復歸來良會期再續 
<other>初主天童送法幢幟姪還雪竇</other>
 永嘉昔日到曹溪振錫三下剛一宿君為同里間氣
生乳竇高登繼芳躅選佛何如與選官曩步玉堂今
椹服乃知將相真丈夫世出世間轉轆轆一華五葉
天下聞臨濟宗風在河北峨峨太白祖燈傳眾角雖
多一麟足 
<other>小春望夜宿南山塔院（二首）</other>
 微雨斜陽掩輕雷遠岫聞出門心在塔曳杖足穿雲
紅葉谿頭滿青山戶外群松杉饒景致夾道自相分 
二
 一宿巾瓶側燈光夜更清電雷何驟至炤用一時行
不睡生依戀無言對几楹穹碑清曉讀相應有泉聲 
<other>山泉</other>
 山寺泉聲日在門佇看觸石怒濤噴老僧斫竹來為
筧抹過重巖去討源 
<other>龍潭</other>
 白雲杳杳接青峰峰上寒潭拜老松縱是晴空常起
霧為霖此處有神龍 
<other>松寮</other>
 山水留人最有情松寮夜靜話無生鐘殘鳥宿星河
淡相對熒熒佛火明 
<other>和雪竇和尚韻贈法幢老姪生辰</other>
 出身金紫叢悟心青蓮宇巧將尼山鐸併入釋迦譜
眾中長老稱鬚眉自高古笑問懸弧辰山鐘恰鳴午 
<other>初春喜錢聖月入山夜話</other>
 片石孤峰舊有心春風芒履剩寒侵齒敲雪句真堪
筆鬢點霜花豈待簪謾托菰蘆埋歲月須拼燈火老
山林地爐芋子天然味深夜煨來供苦吟 
<other>送景星巖湛菴法姪</other>
 相別玲瓏已十春重來會面舊時人景星巖在雲深
處卻喜清風動八垠老我無能擔楖栗輸公有福放
心身一燈河北傳將去流水桃花隔世塵 
<other>蘇州貝葉齋培風師寄箋索題道影</other>
 素箋一幅自何來想見吳門貝葉齋好友谿山頻寄
字掩關苔蘚欲封階雲興佛事緇林仰筏濟迷津樂
國懷老我住山無用處冬寒向火拾枯柴 
<other>登招寶山</other>
 天外何多水山巔更有城雲霞僧眼過風浪客心驚
虎嶼今銷氣（相傳海上諸山王氣所鍾為信國公鑿斷）蛟門古受名滄桑知幾
換煙際一帆橫 
<other>過半山菴</other>
 短策登砠久凌然想御風海沙春鳥白江岸夕陽紅
汗漫游荒外棲遲逗島中依菴餘古墓石獸狀猶雄 
<other>登定海城樓</other>
 杳杳山根斷茫茫海色渾蜃腥將駭鶴羊角欲扶鯤
誰者司盈縮長年見吐吞馮夷難致問天地久相存 
<other>總持寺</other>
 方池涵水碧香剎古城依佛聖能無仰鐘靈亦解飛
（傳昔鐘樓將崩鐘先出外若有神挈）杖攜春日暖缽淨晚雲歸德必有鄰也
<pb n="148"/>
學官何式微（學官密通寺右） 
<other>海雲菴（開山為無能律師今海眾盈百矩範肅然）</other>
 山寶城隅採菴雲海上來老僧遺律範古佛現華臺
夜息繩床穩朝參蘭若開數竿庭後竹幽翠問誰栽 
<other>永福菴（開山為雲棲老人弟子號無徑）</other>
 肩輿隨澗入山趾鬱松林梵宇何年闢鐘聲此日尋
虛廊容緩步閒坐恣開襟蓮漏分來久天香繞玉岑 
<other>阿育王寺</other>
 古稱殊勝地常放吉祥光法鼓分明擊佛身何處藏
泉名留妙喜閣記載奎章感昔穹碑在扶藜步夕陽 
<other>草堂（相傳為大慧禪師退休書扃則元泰不華）</other>
 艸堂依鄮嶺篆額乃元人以一招提境而分上下鄰
鐘聞當靜夜屐過自清晨差喜僧房僻投閒亦養神 
<other>懷雪竇和尚</other>
 春雨濛濛阻客程春風花柳自分明萬工池面漚珠
走千丈巖頭瀑布聲路實不遙天已暖地猶相隔夢
先行亂鐘敲斷青山曉一片閒雲谷口橫 
<other>登玲瓏巖（八首）</other>
 山洞何時鑿巖崖不記層樹深難見日壑轉一呼僧
百尺捫蒼壁千年挂古藤最高吾直上誰謂老無能 
二
 寂寂二三侶行行亂草邊不辭衣盡汗秪欲杖居先
眺遠遺人世馮虛想洞天隔峰聞活活何處有流泉 
三
 曲折投榛莽幽深絕採樵忽驚山鳥度時覺野香飄
虎豹疑蹲穴風煙自捲瓢數禪何好事踵至未曾招 
四
 崖徑危如線誰能造次行側身防棘蔓傾耳醉松聲
卵塔依空住（塔中載先老人爪髮）香臺若砥平隈巖看海日共有
結茅情 
五
 陟彼崔嵬上悠然得大觀穿松童子健憑石老僧安
野火村邊赤春雲天外寒十年重到此莫怪久盤桓 
六
 悄悄尋巖寶從遊不數人大家拋楖栗皆愛坐嶙峋
炊茗日方午看花谷正春艸鞋乘興返濡墨擬傳神 
七
 歸路從空下迴眸記淺深一泓池內水幾曲寺前林
忽忽寒生衲行行翠滿襟前峰猶未轉不易度鐘音 
八
 丘壑從來好山川未改常玲瓏名已久奇古筆難彰
嬾衲嫌其峻村樵幸彼荒桃源流水在浮世自忙忙 
<other>謝徐心聿侍御見訪</other>
 空山寂寂晝鳴鐘喜見籃興入萬松巖壑舊遊盟不
替竹杉新長路如重杖停晚睡花香淨簾捲春風草
色濃趺坐清宵餘道味地爐相向話從容 
<other>送無等友人</other>
 高蹤記別十餘年彼此生涯各一天此日春山重晤
面梅花點雪柳含煙鬢毛覺白音無改道路云長足
尚便夜雨疏鐘聊坐坐西興時有渡江船 
<other>山居寒食（二首）</other>
 山花漸發近清明山筍將生土縫橫擁衲空樓無所
事枝頭啼鳥一聲聲 
二
 春雨濛濛灑一旬青山疊疊阻遊人經行西澗呼童
子攜杖相隨伴老身 
<other>獨步</other>
 飯後步空池春風颺綠漪出坡人去盡白鷺冷相闚 
<other>荅范子</other>
 攬鏡頹然已暮年如何疲馬使行千久拋蓆帽安吾
嬾重插山花取客憐溪上憶將尋舊社世間閒得是
真仙接君佳句從容讀自笑無籌一囅然 
<other>贈聞季次乞戒</other>
<pb n="149"/>
 皤然鬚鬢叟特地入深山信列緇衣裡緣生碧嶂間
爰遵心地戒直透利名關佞佛非徒爾歡情動老顏 
<other>寄懷龍池萬如和尚</other>
 春風相送兩來舟記別松陵又五秋荊谷祖燈分炤
遠齊河法棒接人優臘登耳順摩霜頂偈說心空點
石頭總是誕生時節好碧山深處放葵溜 
<other>初夏</other>
 巖花已落盡山鳥鳴不休憑欄看新篁放綠遮屋頭 
<other>漫作（八首）</other>
 太白天外望峨峨難遂登野火從空來燒盡閒葛藤
秋餘鶴巢雪夏解龍潭冰海霞多變幻一問巖中僧 
二
 空山時雨作日日峰生雲崖畔稚竹壯枕邊新泉聞
萬木堆濃陰樵徑不可分散步成獨樂幽吟當晚曛 
三
 種田博飯喫古宿留宗猷每從山梁過竊喜秧針稠
決決度勝水濕我草鞋頭微笑語禪子勤看水牯牛 
四
 空樓朝及暮疊疊望遙山花事已寂寞鳥聲獨關關
偶上別峰菴喜得半日閒夕陽墮池水幽亭杖方還 
五
 經時不出門出門有所思溪南無縫塔幾換春風吹
石臺染妙香虛廊讀古碑眾峰環若髻入眼青纍纍 
六
 經時不出門出門山色鮮高下燒痕沒白晝飛蒼煙
鄉村急耕稼民以食為天桃源何處問流水聲涓涓 
七
 經時不出門出門散幽襟蜂鬚花蕊薄牛足水泥深
造物真小兒橐籥何能尋日入聽蛙鼓異口方同音 
八
 經時不出門出門天已暄山深無客至事嬾少趨奔
松杉蔽長道殿閣開重門寂寂對巖石鐘聲自朝昏 
<other>寄隱湖毛子晉</other>
 青山燕子語碧水桃花流湖上一回別屈指非三秋
萍根南北轉歲月空悠悠何時渡錢塘故里旋虛舟
毛公詩法古請讀高齋頭 
<other>懷顧敬修</other>
 昨歲在葑溪僻居類荒谷有翁訪柴門杏子樹正熟
相對忘主賓談快歸不速南風今又吹雲山抱幽獨 
<other>懷芸居玄若師</other>
 憶昔辭故鄉欲作千里行芸居忽邂逅之子頗同聲
別來三十年彌敦故舊情日月傷竟邁早晚修前盟 
<other>答泯巖空林大師</other>
 梅子熟青林枝頭囀夏禽何山浮黛色得似四明深
老去思良晤交真慰好音衲僧雙足健採杖定應尋 
<other>秋興（五首）</other>
 湖上金風至山中玉露零歲華隨橐籥雲物變圖經
舊燕巢依屋飛鴻字寫汀六橋秋漸好一望眼堪青 
二
 秋霖常晚注入夜亂山晴牛斗明河轉蒹葭白露橫
遣懷歌宛在埋跡謝將迎獨愛長空月清光慰野情 
三
 西山來爽氣喜得夜新長螢火闚虛室蛩音近短床
海棠階下媚巖桂月中香丹壑聊收足相將歲月忘 
四
 八月江潮大驚看萬馬騰有懷登北固先夢渡西興
白鷺飛千樹青天布一層湖山開晚照恰稱坐閒僧 
五
 造物真兒戲雙丸驅不休初將黃木葉暗又白人頭
欹枕涼雲過開軒驟雨流因知泉石外客夢又驚秋 
<other>晚步口占（三首）</other>
 經旬霖雨阻看山謖謖松風透竹關木葉新黃山亦
老鏡中誰箇惜朱顏 
<pb n="150"/>
二
 百戰沙場為立功古今天地幾英雄何如一衲秋林
下臥看重巖海日紅 
三
 隱蓋亭前暮靄橫相攜諸子晚經行偶逢三叟來山
外夜對禪燈問道情 
<other>寄近修朱子</other>
 杖錫來東海山中草木群衰顏情自慰舊社信稀聞
寂寂俄臨澗悠悠獨看雲天高秋氣下庭葉又紛紛 
<other>寄屠闇伯</other>
 蟋蟀鳴中夜疏鐘動石床客心驚歲月山色見青黃
來雁秋千里伊人水一方含情松際月皎皎對清光 
<other>遣病（三首）</other>
 編竹為屏界小庭不容野草近秋櫺鳳仙紅白雞冠
紫能引山僧眼亦明 
二
 窗外秋雲淡碧天階前秋色鬥紅鮮看花卻有好顏
色可惜人無老少年 
三
 簷蔔林中少眾花一株茉莉妙香奢野禪山外尋奇
供老眼風前數嫩芽 
<other>悼范子遵甫（四首）</other>
 磊落斯人歎絕奇道腴文髓寸心知一廛晚賣韓康
藥四壁春吟謝眺詩久擬竹林添鑿齒不堪蓮社少
攢眉故交零落吾衰甚搔首西風鴈影遲 
二
 去年庭菊正垂英贈我新詩慰遠行病骨支離終在
想哲人迢遞豈寒盟雲邊聞訃衣裳倒溪上觀身蝶
夢成煙水梅花春又放白鷗何解語深情 
三
 大范英聲四海流君家種性衍箕裘固窮不墜冰霜
志好古常懷鬢髮憂六尺夢魂徂此日一杯宅兆寄
何丘蕭條遺櫬荒林下悽愴其誰助麥舟 
四
 盜跖縱橫日食雞首陽天獨餓夷齊才遺草澤評何
眾學究衣冠理弗迷蹈海他山曾採蕨習禪蕭寺共
嘗虀春殘疊嶂花如錦猶憶論心晚炤低 
<other>感舊（二首）</other>
 昔感區中累因投世外門衣冠非所戀瓶錫自為尊
孤骨青山寄幽懷白石論臨風思往事惆悵對盤飧 
二
 少年曾落魄言念舊情深繾綣開親誼提攜慰稚襟
未云他日報不負此生心鄉夢何迢遞悠悠獨至今 
<other>病歎（四首）</other>
 數日病來磨努力不加餐西風吹何急黃葉飛屋端 
二
 山葉日見黃人面不知瘦嗟嗟夜壑舟冷地誰牽走 
三
 兀坐情不開落筆亦乘興寂寂窗外雲底事間奔競 
四
 墨多恐狼籍手倦不自惜寫此秋風吟寄與舊相識 
<other>興福鶴師兄五袟寄言寫懷</other>
 六朝遺搆近山城初日高林宿鳥鳴古柏客來多問
臘空潭雲過竟忘名弄泉昔笑皆童子對菊今成老
弟兄鴻雁南飛人北望秋風不斷故鄉情 
<other>知命偈贈鄭子子康</other>
 淤泥三尺托蓮根相彼蓮根種獨存一念佛心開佛
國五旬天命篤天倫龐公風範家嘗習鄭谷詩篇步
履遵我贈此詩時節好耐霜黃菊傲泥盆 
<other>壽泯嵒空大師</other>
 龍澗談心後飄飄日月流山知四明好臘喜一花週
末法同奔馬何人學飲牛典型欣有在世外仰巢由 
<other>柬錢福先民部</other>
<pb n="151"/>
 憶昔衣緇衣乃在山之阿高林炤初日空潭鳥聲和
諸天妙香華紛散殷藤蘿朝梵而夜禪白雲久婆娑
念茲意不忘結愛三生多彼美西方人超然適無何 
<other>贈田文蔚</other>
 夙下菩提種今班將佐材深溪騎馬過大雨入山來
智果重重結心花朵朵開曉窗相對面紅日炤高臺 
<other>再雪</other>
 寒向中宵結飛同十日前山藏天影合樹惑鳥聲傳
擁衲爐餘火烹茶砌有泉村翁談二瑞來歲定豐年 
<other>示君蘭道友</other>
 開春山路暖拾得艸中芳葉本雖幽冷聞來几案香 
<other>甲午修褉徐心韋御史六袟以園亭奉普門大
士延僧焚掃之居然寶王剎也賦祝</other>
 丘壑王臣尚鐘魚佛土隆喜當修褉日快挹考槃風
几杖浮雲外鬚眉古宿中春禽鳴指下林卉正爭紅 
<other>贈定海張前川總臺（公遊太白宿寺中夢數老僧相謁凌晨過小天童見諸祖像恍如夢中因捐貲
復山產新像）</other>
 高懸金印海之濱天大將軍是現身塔廟因中曾許
護祖師夢裏更傳神滄波萬里魚龍肅碧嶂千重艸
木春把定四明三佛地年年舍利放光新 （甬東古稱三佛地謂阿育王釋
迦舍利維衛示跡彌勒布袋也）。
<other>韋聲玉刺史見訪</other>
 居官還入佛一貫道深該末世興悲援靈山授記來
古帆今掛渡明鏡久當臺把手春風裏巖花喜盛開 
<other>奉贈王念尼道臺（二首）</other>
 憶自秋江繫短蓬衙齋晚謁燭花紅薝香細繞維摩
榻蓮社重追慧遠風片石孤峰懷保異蒼生赤子頌
聲同行旌遄發當炎月有眷棠陰覆海東 
 錢塘瀰瀰未揚舲早耳君侯德政馨博大擬儕周柱
史風流不減晉蘭亭十洲記讀仙蹤遠三佛光生道
眼青此去妙莊嚴路上快聞木鐸發人醒 
<other>贈劉大宗邑侯</other>
 德望高千仞仁風著一方民懷真父母僧頌大金湯
鏡水秋逾湛冰蟾夜乃光口碑行道載今古見甘棠 
<other>畫葡萄行</other>
 老藤上盤不由架纍纍紫賁看無眼一顆能嘗解止
渴多來欲售無酬價海蠡兒禪競神販滋味元來總
成假山儂無事坐山中只合種此當秋榭學取西乾
造酒法蔗槳勻和同時醡醉倒茫茫大地人鼾然枕
上觀物化無懷葛天何代民莊周蝴蝶卑王霸法門
今亦見滔滔何妨酩酊消長夏醒來再四覓藤樁枝
節離奇眼光射驚風驟雨打青山託根何地能無怕
曉露瀼瀼葉湑兮不松不柏清陰潟鳥雀爭窺也道
奇胡為此果吞難下山磴崎嶇摘者稀甘鮮肯自投
金斝未可天生悅口物從他爛壞堆泥罅不若卷而
懷之吾袖中新條更待生春風搗釀真能作旨酒管
取衰年兩頰紅 
<other>登白雲山訊鹿門大師</other>
 崱屴緣山磴崎嶇歷澗陰望來青嶂杳真個白雲深
幽鳥晴呼谷疏鐘畫出林上方花雨淨一話十年心 
<other>大梅山（前案古稱琴山當禪師歿虎銜卵石成塔）</other>
 昔傳梅子熟今望尚青青松食誰偕隱荷衣可著銘
采藤僧自去纍塔虎何靈流水高山在登臨請細聽 
<other>無雨（三首）</other>
 天道茫茫不可知山川滌滌[颱-台+(犮-乂+又)]風吹神龍何處淹頭
角不見雲中雨腳垂 
 長空望去久無雲山外青禾葉似焚乞士種田將博
飯空雷共喜定中聞 
 僧眾同音咒吉祥只求物阜與民康老龍須發慈悲
力清冷雲中降雨漿 
<other>雪竇和尚貽雁宕山圖展玩偶書</other>
 畫師具有神通力千里雁山移面前老大久因無足
力層崖一望意驚然 
<pb n="152"/>
<other>贈雪竇山下余子太</other>
 千丈崖前瀑布寒君家得近往來看過水埠頭僧過
水不知谿水可曾乾 
<other>止山戒徒來自海虞有懷孫廷侯老友</other>
 荏苒年華去衰贏百不能霜添鏡裏髮身作越中僧
念子來千里看余倚一藤喜聞蓮社長足健愛山登 
<other>贈破浪上人</other>
 仙山難遽即禪水試浮盃境界風都息森羅印忽開
浪聲隨岸伏鳥影自天來獨立何人也胡僧笑滿腮 
<other>過東谷庵即事（四首）</other>
 經旬懼炎威不得過東岡立秋喜三日思來拂木床
悠然雙蝴蜨翩翩入我房以無瓶花遶掠取瓦罏香
萬物抱靈智資生咸有方小窗欣洞開節候知初涼
去來一無語慰余情自長 
二
 小室僅容膝每來生遠心傍有老梅樹下有修竹林
開窗見諸峰螺髻青森森日高露未晞階樹垂濃陰
寂然無客過山徑殊自深空亭有銘碑細讀開吾襟
歲月已久邁古人光未沉顧盻語諸子茲辰可無吟
攜杖出門前坐聽秋鳥音 
三
 六合在我目浮雲去無已宴坐無所思但覺風日美
艱難念前月艸木焚欲死靡村不請龍靡山不竭水
雲霓無入望亦莫知所以今也蒙沛然下民足生理
枯禾有生色青青在田底山梨挂樹頭高下何纍纍 
四
 兩僧肩一輿隱隱隔林叫恐余歸步遲知余足力少
入門山雨至相顧同一笑野貌不外飾山語亦臻妙
呼茗與之啜艸鞋各緊峭魚鳴午飯訖無復事遠眺
殘雨若霧飛日光隱而炤栖遲望村原深谷何窈窕
先覺未忍忘三塔重一弔隰州在其中凌然仰高調
塔塵手自拭層石使畢耀憶初少林燈猶之任公釣
五宗何時分混沌嗟鑿竅歸途山更靜淙颸滿林徼
前峰抹煙雲佳處時領要 
<other>贈魏太生行鍼法</other>
 微鍼元鈍鐵巧製解司權病向三秋卻功居百藥先
竅中神鬼暗指上扁倉全生息相關際丹經古秘傳 
<other>郁素修惠圖章</other>
 此道從何授于斯見古人石文參造化鐵筆寫精神
疏雨秋窗掩清燈夜榻親區區刻畫者把玩詎知津 
<other>趙氏三喪得舉謝陸葆初道丈</other>
 六尺于天地飄零愧不材恩從瓜葛起感自麥舟來
白骨欣安土青山笑舉杯主盟誠大澤言念倚巖臺 
<other>寄殷佩所</other>
 往歲隨冬舫沿谿過晚齋孤村生遠夢靜夜愜幽懷
近水竹連屋經霜菊滿階高年餘道味語笑佛心諧 
<other>賦得疏雨滴梧桐（五首）</other>
 夜靜天如霽山煙牛未收清音時一下涼砌倍生幽
隔樹螢分火棲枝鳥帶秋鳳兮衰已甚坐詠數星流 
二
 暮山諸品淨欹枕未深更他樹亦餘響卻無如此清
孤吟燈喜炤幽坐磬忘聲嘒嘒高岡上秋蟬底事鳴 
三
 入夏陰常滿經秋葉尚存碧枝留雨氣清夜肅心魂
灑袖階前爽霑筇谷口昏最宜松際月相炤露微痕 
四
 幽獨中林臥凄清下點微睡夫空著耳靜士快霑衣
山月晴仍吐溪雲濕未飛孤桐誰共據返聽學忘機 
五
 涼風初到樹一葉井欄看得潤顏猶澤驚秋骨未寒
將疑下威鳳因念托翔鸞指點朝陽處題詩墨未乾 
詩部（巳之二）<other>天童時之餘</other>
<other>題甬東錢聖月歸來閣（有序五首）</other>
<pb n="153"/>
甲午秋余謝太白事錢子適浪遊弗遇也及歸遺
箋索書歸來閣三字及詩感彼此異蹤而同情乃
於一時率吟五章以寄。
 役役人生事遑遑何日休恰當辭廣座聞亦謝貂裘
對鏡顏俱老登樓思共悠故園松菊在知不廢賡酬 
二
 市井機難測山林網更深知還安鳥性出岫淡雲心
交在音書杳名飛歲月沉居恒頻內炤古道大非今 
三
 祗樹悲秋響嵒居有所思朱涇垂釣日彭澤去官時
古尚須尋菊餘閒或聽鸝回看當局者鬨閱太生癡 
四
 努力不加飯是身寧久嵒雲山樵子徑煙水野人廬
萬事方芻狗一經存蠹魚梁塵隨案積欹枕到華胥 
五
 獨立塵埃外驅馳笑兩丸到窗山個個出檻路漫漫
雁度明河迥螢飛舊井寒活埋真面目潦倒任人看 
<other>乙未春日有僧自桐城來聞元白和尚領眾清
泉寺蓋別十三年矣賦懷寄之</other>
 泐潭初起馬駒家法窟江西自古誇偶爾春風傳好
信依然芳艸隔天涯青山笑弟終無買白髮如兄也
日加廣坐又移投子近油油公案問應賒 
<other>舟過松陵吳端公文學來謁自道生平所存展
箋索語（端公舊字梅之）</other>
 春水蒹葭路梅翁遇水邊語開三代直名允四方賢
雅好心空法將登耳順年生平卑貨殖端木笑忘天 
<other>仲夏寄懷沈爾任文學</other>
 一盞尋生計清秋九月天相逢猶昨日為別已多年
君子道方長山僧病只眠薰風聊問訊書幌芰荷邊 
<other>過觀瀾庵（二首）</other>
 桑陌路猶濕竹扉涼自封片懷臨曲水獨宿羨孤峰
荷萼含香足桃根得蔭濃蟬聲隨斷續箕踞愜疏慵 
二
 盛夏正流暑幽軒且息勞蘭衰猶帶馥松小亦生濤
得句書蕉卷圖涼解苧袍有生何役役無事屬吾曹 
<other>寄周貞可（二首）</other>
 樹上新蟬噪不停翩然過我話無生方舟別去誰家
宿坐見一天星斗橫 
 冬軒抵掌共談玄彈指薰風又隔年肺腑洞然能盡
見輸君薦得指頭禪 
<other>秋日奉酬李平庵見寄</other>
 白社推玄度金蘭夙契君微蹤雖獨往此道未相分
江上尋秋月山中學凍雲佳音懷正始五載得重聞 

嬾齋別集卷十四（終）

<other>牧雲和尚宗本投機頌</other>
世序
西乾
本祖釋迦世尊
始祖摩訶迦葉尊者
二祖阿難尊者
三祖商那和修尊者
四祖優波鞠多尊者
五祖提多迦尊者
六祖彌遮迦尊者
七祖婆須密尊者
八祖佛陀難提尊者
九祖伏馱密多尊者
十祖脅尊者
十一祖富那夜奢尊者
十二祖馬鳴尊者
十三祖迦毘摩羅尊者
<pb n="154"/>
十四祖龍樹尊者
十五祖迦那提婆尊者
十六祖羅睺羅多尊者
十七祖僧伽難提尊者
十八祖伽耶舍多尊者
十九祖鳩摩羅多尊者
二十祖闍夜多尊者
二十一祖婆修盤頭尊者
二十二祖摩拏羅尊者
二十三祖鶴勒那尊者
二十四祖師子尊者
二十五祖婆舍斯多尊者
二十六祖不如密多尊者
二十七祖般若多羅尊者
震旦
初祖菩提達磨大師
二祖慧可大師
三祖僧璨大師
四祖道信大師
五祖弘忍大師
六祖慧能大師
曹溪第二世南嶽懷讓禪師
曹溪第三世江西馬祖道一禪師
曹溪第四世洪州百丈山懷海禪師
曹溪第五世洪州黃檗山希運禪師
曹溪第六世鎮州臨濟義玄禪師
臨濟第二世魏府興化存獎禪師
臨濟第三世汝州南院慧顒禪師
臨濟第四世汝州風穴延沼禪師
臨濟第五世汝州首山省念禪師
臨濟第六世汾州太子院善昭禪師
臨濟第七世潭州石霜慈明楚圓禪師
臨濟第八世袁州楊岐方會禪師
臨濟第九世舒州白雲守端禪師
臨濟第十世靳州五祖法演禪師
臨濟第十一世成都府昭覺寺佛果克勤圓悟禪
師
臨濟第十二世平江府虎丘紹隆禪師
臨濟第十三世明州天童山應菴曇華禪師
臨濟第十四世明州天童山密菴成傑禪師
臨濟第十五世夔州府臥龍破菴祖先禪師
臨濟第十六世徑山佛鑑無準師範禪師
臨濟第十七世仰山雪嵒祖欽禪師
臨濟第十八世天目山高峰原玅禪師
臨濟第十九世天目山中峰明本禪師
臨濟第二十世烏傷伏龍山千嵒元長禪師
臨濟第二十一世姑蘇鄧尉山萬峰時蔚禪師
臨濟第二十二世姑蘇鄧尉山寶藏普持禪師
臨濟第二十三世東明虛白慧旵禪師
臨濟第二十四世海舟普慈禪師
臨濟第二十五世南京高峰寺寶峰明瑄禪師
臨濟第二十六世天奇本瑞禪師
臨濟第二十七世隨州關子嶺龍泉寺絕學無聞
明聰禪師
臨濟第二十八世北京柳巷圓通菴笑嵒月心德
寶禪師
臨濟第二十九世荊溪龍池山幻有正傳禪師
臨濟第三十世明州天童山密雲圓悟禪師

宗本投機頌世序（終）

<sarticle><article>牧雲和尚宗本投機頌</article></sarticle>

<pb n="155"/>
記室智時　侍者超慧　仝對
<other>西乾</other>
本祖釋迦世尊在靈山會上拈花示眾是時人天百
萬眾皆默然唯迦葉尊者破顏微笑世尊曰吾有正
法眼藏涅槃玅心實相無相微玅法門不立文字教
外別傳付囑摩訶迦葉并敕阿難副貳傳化無令斷
絕付法偈曰法本法無法無法法亦法今付無法時
法法何曾法。
長途日落已黃昏咫尺家山盡閉門一點真明天
外現盲龜滄海共啣恩。
始祖摩訶迦葉尊者阿難一日問師兄世尊傳金襴
袈裟外別傳箇什麼祖召阿難阿難應諾祖曰倒卻
門前剎竿著後祖欲入定雞足山乃召阿難言我今
不久世間正法付囑于汝汝善守護付法偈曰法法
本來法無法無非法何于一法中有法有不法。
一片真風蓋大千太平無象馬牛眠戲將鼉鼓雲
中擊塞外將軍令已傳。
二祖阿難尊者于恒河中流將入寂滅念先所度脫
五百弟子悉皆來集中有弟子一名商那和修二名
末田底迦祖告之曰昔如來以正法眼付大迦葉迦
葉入定而付於我我今將滅用傳于汝付法偈曰本
來付有法付了言無法各各須自悟悟了無無法說
偈已復以正法眼囑累商那和修而謂末田底迦曰
昔佛有記汝當于罽賓國敷宣大法。
靈山唱滅幾經秋迦葉師兄足又收殃及兒孫未
了事恒河一道看分流。
三祖商那和修尊者化緣既久思付正法于吒利國
得弟子優波鞠多以為給侍祖因問曰汝年幾耶荅
曰我年十七祖曰汝身十七耶性十七耶荅曰師髮
已白為髮白耶心白耶祖曰我但髮白非心白耳鞠
多曰我身十七非性十七也祖知是法器經三載以
法眼付囑之付法偈曰非法亦非心無心亦無法說
是心法時是法非心法。
水盡山窮步不移持來函蓋恰相宜一機更在青
山外六合茫茫未有知。
四祖優波鞠多尊者在世化導證果最多最後有一
長者子名曰香眾禮祖求出家祖問曰汝心出家身
出家荅曰我來出家非為身心尊者曰不為身心復
誰出家荅曰夫出家者無我我故無我我故即心不
生滅心不生滅即是常道諸佛亦常心非形相其體
亦然祖曰汝當大悟心自通達宜依佛法僧紹隆聖
種因為剃度授具名提多迦且告之曰昔如來以正
法眼藏次第傳授以至于我今復付汝付法偈曰心
自本來心本心非有法有法有本心非心非本法。
鷲王擇乳不同塵一本書成上大人舉起金刀隆
聖種非心非法領家珍。
五祖提多迦尊者行化中印度彼有仙名彌遮迦昔
與祖同生梵天遮迦遇阿私陀仙授之仙法祖則修
習禪那報分已經六劫以夙緣故捨邪歸正率眾求
解脫祖即度之其眾亦一時發心祖以法眼付彌遮
迦而說偈曰通達本法心無法無非法悟了同未悟
無心亦無法。
一條大路直如弦岐徑無端走萬千重整玉鞭歸
去也春風吹雪滿櫜鞬。
六祖彌遮迦尊者遊化至北天竺國於闤闠問遇一
人手持酒器逆祖問曰師何方來欲往何所祖曰從
自心來欲往無處曰識我手中物否祖曰此是觸器
而負淨者曰師識我否祖曰我即不識識即非我彼
即置器禮祖自稱名婆須密願加度脫祖與剃度付
法偈曰無心無可得說得不名法若了心非心始解
心心法。
生平自見一壺天流水桃花任杳然知己不妨同
一醉夜深攜手到家眠。
<pb n="156"/>
七祖婆須密尊者常服淨衣執酒器遊行里閈或吟
或嘯人謂之狂遇六祖彌遮迦受法行化至迦摩羅
國有智者佛陀難提索祖論義祖曰仁者論即不義
義即不論若擬論義終非義論難提知祖義勝心即
欽服祖說付法偈曰心同虛空界示等虛空法證得
虛空時無是無非法。
肘後靈符用得親口頭三昧不饒人虛空從此挨
身入一局棋完萬象新。
八祖佛陀難提尊者適提伽國毘舍羅長者家長者
作禮問何所須祖曰我求侍者長者曰我有一子名
伏馱密多年已五十口未曾言足未曾履祖曰如汝
所說真吾弟子伏馱聞之遽起禮拜而說偈曰父母
非我親誰是最親者諸佛非我道誰是最道者祖以
偈荅曰汝言與心親父母非可比汝行與道合諸佛
心即是外求有相佛與汝不相似欲識汝本心非合
亦非離伏馱聞偈便行七步隨祖出家付法偈曰虛
空無內外心法亦如此若了虛空故是達真如理。
年過五十坐獃獃有口尋常不肯開滯貨翻成奇
特漢祖師遠遠為渠來。
九祖伏馱密多尊者受八祖付囑至中印度有長者
香蓋攜一子名難生禮祖曰曾有一仙謂此兒骨相
非常當為法器今命出家祖與剃髮付戒羯磨之際
祥光燭座舍利現前自此精進忘疲未幾祖付法焉
偈曰真理本無名因名顯真理受得真實法非真亦
非偽。
何來舍利耀眉端滿座祥光見者歡傳得祖師真
實法摩挲兩脅與人看。
十祖脅尊者本名難生投九祖執侍左右脅不至席
因號脅尊者至華氏國憩一樹下有長者子名富那
夜奢合掌前立祖問曰汝從何來荅曰我心非往祖
曰汝何處住荅曰我心非止祖曰汝不定耶曰諸佛
亦然祖曰汝非諸佛曰諸佛亦非祖乃付法說偈曰
真體自然真因真說有理領得真真法無行亦非止。
相逢語話祗尋常就手還拳有主張諸佛既非成
甚麼祥麟頭角已全彰。
十一祖富那夜奢尊者得法脅尊者尋詣波羅奈國
彼有馬鳴大士作禮問曰我欲識佛何者即是祖曰
汝欲識佛不識者是曰佛既不識焉知是乎祖曰既
不識佛焉知不是曰此是鋸義祖曰彼是木義祖問
鋸義者何曰與師平出馬鳴卻問木義者何祖曰汝
被我解馬鳴豁然省悟付法偈曰迷悟如隱顯明暗
不相離今付隱顯法非一亦非二。
輕輕將佛問端繇水面葫蘆轉不休木義無端遭
解破石人冷汗一時流。
十二祖馬鳴尊者于華氏國宣化俄有魔來與祖較
力祖震伏之魔遂現形懺悔祖問汝名誰耶眷屬多
少曰我名迦毘摩羅眷屬三千祖曰盡汝神力變化
若何曰我化巨海極為小事祖曰汝化性海得否曰
何為性海我未嘗知祖曰山河大地皆依建立三昧
六通由茲發現迦毘聞已遂發信心付法偈曰隱顯
即本法明暗元不二今付悟了法非取亦非離。
麻繩入水不能鬆緊上身來有幾重性海不須談
變化古今誰箇識渠儂。
十三祖迦毘摩羅尊者入西印度北山之中山有大
樹蔭覆五百大龍其樹王名龍樹常為龍眾說法祖
訪之龍樹出迎曰深山孤寂龍蟒所居大德至尊何
枉神足祖曰吾非至尊來訪賢者龍樹默念曰此師
得決定性明道眼否是大聖繼真棄否祖曰汝雖心
語我已意知但辦出家何慮吾之不聖龍樹聞已悔
謝祖度付法偈曰非隱非顯法說是真實際悟此隱
顯法非愚亦非智。
隱顯從來道眼同不經一棒不成龍片言打著心
頭事大闡真乘蔭不窮。
<pb n="157"/>
十四祖龍樹尊者至南印度導化時有迦那提婆來
謁將及門祖先遣侍者以滿缽水置于座前提婆見
之即以一鍼投之而進祖後造智度等論垂世以法
眼付提婆付法偈曰為明隱顯法方說解脫理於法
心不證無瞋亦無喜。
金鼓轟轟似不聞重圍突入建奇勳下梢不識明
何事鍼芥投來水乳分。
十五祖迦那提婆尊者從龍樹祖得法後至迦毘羅
國彼有長者梵摩淨德以其子羅睺羅多隨祖出家
祖曰昔如來有記第二五百年此子當為大教主即
與剃髮至巴連弗城聞諸外道欲障佛法祖乃執長
幡入彼眾中彼問祖曰汝何不前祖曰汝何不後彼
曰汝似賤人祖曰汝似良人彼曰汝解何法祖曰汝
百不解彼曰我欲得佛祖曰我灼然得彼曰汝不合
得祖曰元道我得汝實不得彼曰汝既不得云何言
得祖曰汝有我故所以不得我無我我故自當得彼
辭既屈乃問祖曰汝名何等祖曰我名迦那提婆彼
眾夙聞祖名咸悔過歸伏祖隨告羅睺羅多而付法
眼偈曰本對傳法人為說解脫理於法實無證無終
亦無始。
賤良前後辨雲興游刃全牛似不曾入室一人明
佛記知何面目繼真燈。
十六祖羅睺羅多尊者行化至室羅筏城有河名金
水寶莊嚴王之子號僧伽難提者居河之源安坐入
定祖與學眾溯流而上伺之三七日難提從定起祖
問曰汝心定耶身定耶提曰身心俱定祖曰身心俱
定何有出入提曰雖有出入不失定相如金在井金
體常寂祖曰若金在井若金出井金無動靜何物出
入提曰言金動靜何物出入言金出入金非動靜祖
曰若金在井出者何金若金出井在者何物提曰金
若出井在者非金金若在井出者非物祖曰此義不
然提曰彼義非著祖曰此義當墮提曰彼義不成祖
曰彼義不成我義成矣提曰我義雖成法非我故祖
曰我義已成我無我故提曰我無我故復成何義祖
曰我無我故故成汝義提曰仁者師誰得是無我祖
曰我師迦那提婆證是無我難提以偈贊曰稽首提
婆師而出於仁者仁者無我故我欲師仁者祖以偈
荅曰我已無我故汝須見我我汝若師我故知我非
我我難提心意豁然即求度脫祖曰汝心自在非我
所繫語已即以大法囑付祖說偈曰於法實無證不
取亦不離法非有無相內外云何起難提聞命說偈
贊曰善哉大聖者心明逾日月一光照世界暗魔無
不拔。
金井相持義亦微我無我我汝何依騰身一擲開
金鎖信手拈來向上機。
十七祖僧伽難提尊者行化摩提國歷山谷間至一
峰下時山舍有童子持圓鑑直造祖前祖問汝幾歲
耶曰百歲祖曰汝年尚幼何言百歲童曰我不會理
正百歲耳祖曰汝善機耶童曰佛言若人生百歲不
會諸佛機不如生一日而得決了之祖曰汝手中者
當何所表童曰諸佛大圓鑑內外無瑕翳兩人同得
見心眼皆相似其父命隨祖出家祖為名伽耶舍多
後復因風吹殿鈴聲祖問曰鈴鳴耶風鳴耶舍多曰
非風鈴鳴我心鳴耳祖曰心復誰乎舍多曰俱寂靜
故祖曰善哉善哉繼吾道者非子而誰即付法眼偈
曰心地本無生因地從緣起緣種不相妨華果亦復
爾。
大圓鏡裏絕纖塵童子分明百歲人更把風鈴重
驗過頓教華果一時新。
十八祖伽耶舍多尊者經大月氏國婆羅門鳩摩羅
多之舍祖將入羅多問曰是何徒眾祖曰是佛弟子
羅多一聞佛號心神悚然即時閉戶祖良久扣其門
羅多曰此舍無人祖曰荅無者誰羅多聞已遂發宿
<pb n="158"/>
智付法偈曰有種有心地因緣能發萌于緣不相礙
當生生不生。
一聞佛號悚心神深辨來風閉卻門可惜金鱗終
捉著乘風歸去雨翻盆。
十九祖鳩摩羅多尊者適中天竺國有大士名闍夜
多問仁天暴壽逆吉義凶之故祖荅以善惡有三時
報夜多頓釋所疑祖曰汝雖已信三業而未明業從
惑生惑依識有識依不覺不覺依心心本清淨無生
滅無造作無報應無勝負寂寂然靈靈然汝若入此
法門可與諸佛同矣一切善惡有為無為皆如夢幻
夜多領旨即發宿慧祖告曰吾今寂滅時至汝當紹
行化跡付法偈曰性上本無生為對求人說於法既
無得何懷決不決。
一不成單兩不雙閒看泡影幻秋江寶階三道信
能入古寺鐘聲夜半撞。
二十祖闍夜多尊者至羅閱城敷揚頓教彼有學眾
惟尚辨論首者名婆修盤頭（此云遍行）常一食不臥六時
禮佛清淨無欲為眾所歸祖欲度之問彼眾曰此遍
行頭陀能修梵行可得佛道乎眾曰我師精進何故
不得祖曰汝師與道遠矣設苦行歷於塵劫皆虛妄
之本眾曰尊者蘊何德行而譏我師祖曰我不求道
亦不顛倒我不禮佛亦不輕慢我不長坐亦不懈怠
我不一食亦不雜食我不知足亦不貪慾心無所希
名之曰道時遍行聞已發無漏智付法偈曰言下合
無生同於法界性若能如是解通達事理竟。
修行苦行路迢迢一種平懷佛也超言下頓開無
漏智漚生漚滅見全潮。
二十一祖婆修盤頭尊者羅閱城人行化至那提國
王常自在問曰羅閱土風與此何異祖曰彼土曾三
佛出世今王國有二師化導王曰二師者誰祖曰即
王之次子摩拏羅乃其一也吾雖德薄敢當其一時
王方同祖語忽使者報有象巨萬逼城祖曰拏羅出
患解矣王遂命之拏羅出城向象大喝城為震動象
皆顛仆馳散于是王大敬信命拏羅依祖出家祖授
付法偈曰泡幻同無礙如何不了悟達法在其中非
今亦非古。
斫樹應須斫到根紛紛枝葉莫教存良朋共賞中
秋月萬里清光炤蓽門。
二十二祖摩拏羅尊者行化西印度知月氏國有鶴
勒那比丘堪為法器乃躬往化之時鶴勒那以昔緣
故感鶴眾相隨見祖遂問有何方便令彼解脫祖曰
我有無上法寶汝當聽受化未來際即說偈曰心隨
萬境轉轉處實能幽隨流認得性無喜亦無憂時鶴
眾聞偈咸飛鳴而去。
丹訣留來幾百年羽衣聞得盡皆仙水銀墮地忙
收拾小大元來一樣圓。
二十三祖鶴勒那尊者中印度師子比丘問我欲求
道當何用心祖曰汝欲求道無所用心曰既無用心
誰作佛事祖曰若有用心即非功德汝若無作即是
佛事經云我所作功德而無我所故師子聞已即入
佛慧祖告曰我滅後五十年北天竺國當有難起嬰
在汝身今以法眼付囑于汝善自護持乃說付法偈
曰認得心性時可說不思議了了無可得得時不說
知。
棚頭傀儡舞歌新布幔元來自有人線索一時俱
放卻慚惶箇箇掩朱唇。
二十四祖師子尊者求法嗣于罽賓國遇一長者引
一子問祖曰此子名斯多當生便拳左手今二十年
終未能舒祖即以手接曰可還我珠童子遽開手奉
珠眾皆驚異長者令之出家以前緣故復名婆舍斯
多祖即告之曰吾師密有懸記罹難非久如來正法
眼藏今囑付汝汝應保護普潤來際偈曰正說知見
時知見俱是心當心即知見知見即于今祖說偈已
<pb n="159"/>
復以僧伽黎密付斯多俾之他國斯多受教乃抵南
天。
拳頭捏緊自生來一遇知音便放開掌上真機親
付囑分明古鏡在高臺。
二十五祖婆舍斯多尊者受師子祖囑獨邁南天潛
隱山谷天德王迎供王有二子長曰德勝次曰不如
密多密多和柔德勝凶暴及即位惑外道說欲抑祖
密多諫德勝囚之乃詰祖曰師子尊者已遇罽賓國
王難何緣付法祖出尊者先所付僧伽黎示勝勝命
焚之衣出五色光薪盡如故勝乃追悔禮祖立出密
多密多遂求祖出家祖問曰汝欲出家當為何事密
多曰我若出家不為其事祖曰不為何事密多曰不
為俗事祖曰當為何事密多曰當為佛事祖曰王子
智慧天至即度出家侍祖六年乃付法偈曰聖人說
知見當境無是非我今悟真性無道亦無理密多受
偈問衣可傳乎祖曰此衣為難故假以證汝身無難
何假傳衣密多作禮。
罽賓一劍好光輝當境何嘗有是非胡種笑他揮
不斷卻煩他國又焚衣。
二十六祖不如密多尊者得法至東印度王堅固敬
信于祖祖曰王國有聖當繼我法時國中有婆羅門
子年二十幼失父母不知名氏或自稱瓔珞人遂呼
為瓔珞童子丐行間里有問汝行何急即曰汝行何
緩問何姓即曰與汝同姓人莫測之一日祖與王同
車而出瓔珞稽首自陳往因祖乃名為般若多羅付
法偈曰真性心地藏無頭亦無尾應緣而化物方便
呼為智。
無頭無尾污泥中牝牡驪黃莫詰窮滴水片雲輕
借得佇看騰變過神龍。
二十七祖般若多羅尊者因南印度香至王供以寶
珠祖即取試三王子曰此珠圓明有能及否二王子
皆曰此珠七寶中尊固無踰也第三王子菩提多羅
曰此是世寶未足為上於諸寶中法寶為上此是世
光未足為上於諸光中智光為上此是世明未足為
上於諸明中心明為上此珠光明不能自炤要假智
光光辨於此既辨此已即知是珠既知是珠即明其
寶若明其寶寶不自寶若辨其珠珠不自珠珠不自
珠要假智珠而辨世珠寶不自寶要假智寶以明法
寶然則師有其道其寶即現眾生有道心寶亦然祖
歎其辯慧乃復問曰於諸物中何物無相曰於諸物
中不起無相又問於諸物中何物最高曰於諸物中
人我最高又問於諸物中何物最大曰於諸物中法
性最大祖時知是法器默而混之香至厭世遂依祖
出家祖以其通達大法乃名菩提達磨而告之曰如
來以正法眼付大迦葉如是展轉乃至於我我今囑
汝聽吾偈曰心地生諸種因事復生理果滿菩提圓
花開世界起。
世珠何可及心明生在王家縱辨成水面青青今
看取元來點點是浮萍。
<other>震旦</other>
初祖菩提達磨大師受二十七祖般若多羅囑讖於
梁普通七年來震旦初至金陵與武帝機不契潛回
江北寓止嵩山少林寺面壁而坐人莫之測二祖慧
可時居伊洛博覽群籍善談玄理詣祖參承祖常端
坐莫聞誨勵可至立雪斷臂向祖問諸佛法印可得
聞乎祖曰諸佛法印匪從人得可曰我心未安乞師
與安祖曰將心來與汝安可良久曰覓心了不可得
祖曰與汝安心竟可悟入越九年祖命門人曰時將
至矣汝等合言所得有道副對曰如我所見不執文
字不離文字而為道用祖曰汝得吾皮尼總持曰我
今所解如慶喜見阿閦佛國一見更不再見祖曰汝
得吾肉道育曰四大本空五陰非有而我見處無一
法可得祖曰汝得吾骨最後慧可出禮拜依位而立
<pb n="160"/>
祖曰汝得吾髓乃顧可告曰昔如來以正法眼付迦
葉大士展轉囑累而至於我我今付汝汝當護持并
授袈裟以為法信付法偈曰吾本來茲土傳法救迷
情一花開五葉結果自然成。
九年面壁費鍼錐一臂呈來始可伊巀嶪嵩山深
雪裏嚴寒相共結雙眉。
大乘氣象遍支那遠泛重溟路幾多齒缺毒嘗傳
法印安心得髓又淆訛。
二祖慧可大師從初祖得法博求法嗣時三祖為居
士年踰四十不言名氏禮祖問曰弟子身纏風恙請
和尚懺罪祖曰將罪來與汝懺士良久曰覓罪了不
可得祖曰與汝懺罪竟宜依佛法僧住士曰今見和
尚已知是僧未審何名佛法祖曰是心是佛是心是
法法佛無二僧寶亦然士曰今日始知罪性不在內
不在外不在中間如其心然佛法無二也祖深器之
為之剃髮名曰僧璨付法偈曰本來緣有地因地種
花生本來無有種花亦不曾生。
阿伽陀藥利人天罪性尋來不見邊風恙頓痊眉
目露因知三寶勝真仙。
三祖僧璨大師不知何許人自二祖授法深自韜晦
居無常處積十餘載人無知者四祖道信時為沙彌
年始十四禮祖問曰願和尚慈悲乞與解脫法門祖
曰誰縛汝曰無人縛祖曰何更求解脫乎信于言下
大悟服勞九載付法偈曰花種雖因地從地種花生
若無人下種花地盡無生。
有地人皆解種花誰知花地本無差一言自首無
人縛眼裏方知不著沙。
四祖道信大師嗣法三祖住靳春破頭山學侶雲臻
一日往黃梅縣路逢一小兒骨相奇秀異乎常童祖
問曰子何姓荅曰姓即有不是常姓祖曰是何姓荅
曰是佛性祖曰汝無姓耶荅曰性空故無祖默識是
法器即遣侍者從其母乞出家後付法偈曰花種有
生性因地花生生大緣與性合當生生不生。
黃梅縣裏小兒禪不記栽松是老年姓有姓無機
轆轆源頭在手任方圓。
五祖弘忍大師前身為破頭山中栽松道者轉遇四
祖得法嗣化破頭山六祖時為居士姓盧名慧能聞
讀金剛經有省自新州來參祖問曰汝自何來盧曰
嶺南祖曰欲須何事盧曰唯求作佛祖曰嶺南人無
佛性若為得佛盧曰人即有南北佛性豈然祖令隨
眾作務盧曰弟子自心常生智慧不離自性即是福
田未審和尚教作何務祖曰這獦獠根性太利著槽
廠去盧便禮拜入碓坊經八月祖一日令眾述偈意
符則授衣法會下七百餘僧上座神秀者于廊壁書
偈曰身似菩提樹心如明鏡臺時時勤拂拭莫使惹
塵埃祖見知秀所作乃讚歎曰後人依此修行亦得
勝果各令念誦盧在碓坊聞之至夜倩人于秀偈側
亦書一偈曰菩提本無樹明鏡亦非臺本來無一物
何處惹塵埃祖見曰此是誰作亦未見性眾聞祖語
遂不之顧逮夜祖潛詣碓坊問曰米白也未盧曰白
也未有篩祖以杖擊碓三下而去盧即三鼓入室祖
密付衣法囑善保護無令斷絕付法偈曰有情來下
種因地果還生無情既無種無性亦無生。
嶺南佛性果然無槽廠從人喚老盧明鏡非臺書
得偈本來難掩一樵夫。
米白憐哉未有篩藏鋒一句利如錐嶺頭衣缽江
頭去七百餘僧瞌睡時。
六祖慧能大師黃梅得法後住曹溪南嶽讓祖來參
祖問甚麼處來讓曰嵩山來祖曰什麼物恁麼來讓
無語經八載忽然有省乃白祖曰某甲有箇會處祖
曰作麼生師曰說似一物即不中祖曰還假修證否
讓曰修證則不無染污即不得祖曰祗此不污染諸
佛之所護念汝既如是吾亦如是祖為眾說法偈曰
<pb n="161"/>
心地含諸種普雨悉皆生頓悟花情已菩提果自成。
當軒塗毒大聲槌不死除非是闡提八載活來成
底事依前眼上一雙眉。
曹溪第二世南嶽懷讓禪師見馬祖常習坐禪師問
曰大德坐禪圖甚麼祖曰圖作佛師乃取一磚於彼
菴前石上磨祖曰磨作甚麼師曰磨作鏡祖曰磨磚
豈得成鏡耶師曰磨磚既不成鏡坐禪豈得作佛祖
曰如何即是師曰如牛駕車車若不行打車即是打
牛即是祖無對師又曰汝學坐禪為學坐佛若學坐
禪禪非坐臥若學坐佛佛非定相於無住法不應取
捨汝若坐佛即是殺佛若執坐相非達其理祖聞示
誨如飲醍醐禮拜問曰如何用心即合無相三昧師
曰汝學心地法門如下種子我說法要譬彼天澤汝
緣合故當見其道又問道非色相云何能見師曰心
地法眼能見乎道無相三昧亦復然矣祖曰有成壞
否師曰若以成壞聚散而見道者非見道也乃說偈
曰心地含諸種遇澤悉皆萌三昧花無相何壞復何
成祖遂開悟心意超然侍奉九秋日益玄奧。
玄關未啟苦難敲作者機籌格外拋拽斷車牛芒
子索六陽都是太平爻。
曹溪第三世江西馬祖道一禪師百丈為侍者一日
侍祖行次見一群野鴨飛過祖曰是甚麼丈曰野鴨
子祖曰甚處去也丈曰飛過去也祖遂把丈鼻扭負
痛失聲祖曰又道飛過去也丈於言下有省又後侍
立次祖目視繩床角拂子丈曰即此用離此用祖曰
汝向後開兩片皮將何為人丈取拂子豎起祖曰即
此用離此用丈挂拂子於舊處祖振威一喝丈直得
三日耳聾。
隨聲逐色久浮沉鼻孔今朝忽被擒家宅破來思
活計神頭鬼面鼓叢林。
曹溪第四世洪州百丈山懷海禪師一日謂眾曰佛
法不是小事老僧昔被馬大師一喝直得三日耳聾
時黃檗聞舉不覺吐舌師曰子已後莫承嗣馬祖去
麼檗曰不然今日因和尚舉得見馬祖大機大用然
且不識馬祖若嗣馬祖已後喪我兒孫師曰如是如
是見與師齊減師半德見過于師方堪傳授子甚有
超師之見檗便禮拜。
當陽一鑑各天然打著南邊動北邊喪我兒孫通
血脈至今腳下續綿綿。
曹溪第五世洪州黃檗山希運禪師臨濟在師會下
行業純一首座睦州歎曰雖是後生與眾有異遂問
上座在此多少時濟云三年座云曾參問也無濟云
不曾參問不知問箇什麼座云汝何不去問堂頭和
尚如何是佛法的的大意濟便問聲未絕師便打濟
下來座云問話作麼生濟云某甲問聲未絕和尚便
打某甲不會座云但更去問濟又問師又打濟如是
三度問師三度打濟白首座云幸蒙慈悲令某甲問
訊和尚三度發問三度被打自恨障緣不領深旨今
且辭去座云汝若去時須辭和尚去濟禮拜退座先
到師白云問話底後生甚是如法若來辭時方便接
他向後穿鑿成一株大樹與天下人作陰涼去在濟
辭師師囑云不得往別處去汝向高安灘頭大愚處
去必為汝說濟到大愚愚問甚處來濟云黃檗來愚
曰黃檗有何言句濟曰某甲三度問佛法的的大意
三度被打不知某甲有過無過愚曰黃檗與麼老婆
心切為汝得徹困更來者裏問有過無過濟于言下
大悟云元來黃檗佛法無多子愚搊住曰者尿床鬼
子適來道有過無過如今卻道黃檗佛法無多子你
見箇甚麼道理速道速道濟遂築大愚脅下三拳愚
拓開曰汝師黃檗非干我事濟便回師見便問者漢
來來去去有甚了期濟云祗為老婆心切人事了侍
立師又問什麼處去來濟云昨奉慈旨令參大愚去
來師云大愚有何言句濟遂舉前話師云作麼生得
<pb n="162"/>
者漢來待痛與一頓濟云說甚麼待來即今便喫隨
後便掌師云者風顛漢卻來者裏捋虎鬚濟便喝師
云侍者引者風顛漢參堂去。
問話三番屈己躬三回賜棒憫童蒙鵬扶羊角摩
空轉直劈滄溟取毒龍。
曹溪第六世鎮州臨濟義玄禪師大覺到師舉拂子
大覺敷坐具師擲下拂子大覺收坐具入僧堂眾僧
云者僧莫是和尚親故不禮拜又不喫棒師聞令喚
覺覺出師云大眾道汝未參長老覺云不審便自歸
眾。
電光石火驗來機家在深山著薜衣爭奈傍人看
不厭相攜更步釣魚磯。
臨濟第二世魏府興化存獎禪師在三聖為首座常
曰我向南方行腳一遭拄杖頭不曾撥著一箇會佛
法底人三聖曰你得箇甚麼道理與麼道師便喝聖
曰須是你始得大覺聞之曰作麼生得風吹到大覺
門裏來師後到大覺為院主一日覺喚院主我聞你
道南方行腳一遭拄杖頭不曾撥著一箇會佛法底
你憑箇什麼道理與麼道師便喝覺便打師又喝覺
又打師來日從法堂過覺召院主我直下疑你昨日
者兩喝師又喝覺又打師再喝覺又打師曰某甲于
三聖師兄處學得箇賓主句總被師兄折倒了也願
與某甲箇安樂法門覺曰這瞎漢來者裏納敗闕待
脫下衲衣痛打一頓師于言下大悟開堂日拈香云
此一炷香本為三聖師兄三聖為我太孤便合承嗣
大覺太覺為我太賒我于三聖處會得賓主句若不
遇大覺師兄洎乎誤卻我平生我于大覺處喫棒見
得臨濟先師在黃檗處喫棒的道理此一炷香供養
我臨濟先師。
棒得非常喝也奇龍驤虎驟兩交馳大家用盡娘
生力臨濟先師總不知。
臨濟第三世汝州南院慧顒禪師風穴在會作園頭
師一日入園問云南方一棒作麼生商量穴云作奇
特商量穴卻問和尚此間一棒作麼商量師拈棒云
棒下無生忍臨機不見師穴于言下大徹依止六年。
師子教兒返擲方臨機一著展鋒鋩卻悲混沌再
三鑿野鹿標枝憶古皇。
臨濟第四世汝州風穴延沼禪師首山充知客時常
密誦法華一日侍立次師乃垂涕告曰不幸臨濟之
道至吾將墜于地山曰觀此一眾豈無人耶師曰聰
明者多見性者少山曰如某者如何師曰吾雖望子
之久猶恐耽著此經不能放下山曰此亦可事願聞
其要師于是上堂舉世尊以青蓮目顧視大眾迦葉
正當與麼時且道說箇什麼若道不說而說又是埋
沒先聖且道說箇什麼山拂袖而退師擲下拄杖歸
方丈次日山與真園頭同上問訊師問真曰作麼生
是世尊不說說真曰鵓鳩樹頭鳴師曰你作許多癡
福作麼何不體究言句又問山曰你作麼生山曰動
容揚古路不墮悄然機師謂真曰你何不看念法華
下語。
英材教育已明經目顧青蓮為點睛臨濟一宗肩
荷去不煩堂上涕縱橫。
臨濟第五世汝州首山省念禪師一日上堂汾陽出
問百丈卷蓆意旨如何荅云龍袖拂開全體現進云
未審師意如何荅云象王行處絕狐蹤陽於言下大
悟遂提起坐具顧視大眾云萬古碧潭空界月再三
撈漉始應知禮拜歸眾時葉縣省和尚作首座纔退
便問昭兄你適來見箇什麼道理便與麼道陽云正
是我放身捨命處省便休。
捲席機鋒問若何拂開龍袖象王過分明有月潭
中取放倒旗鎗唱哩囉。
臨濟第六世汾州太子院善昭禪師慈明參師師揣
其志經二年未許入室明每詣方丈師見必詬罵或
<pb n="163"/>
毀詆諸方及有所訓皆流俗鄙事明一夕訴曰自至
法席已再夏不蒙指示但增世俗塵勞念歲月飄忽
己事未明有失出家之利語未卒師熟視罵曰是惡
知識敢裨販我怒舉杖逐之明擬伸救師驀掩其口
明忽大悟曰是知臨濟道出常情服役七年辭去。
玅司爐鞴鑄豪賢點銕成金打趁間道出常情臨
濟用彩雲堆裏現神仙。
臨濟第七世潭州石霜慈明楚圓禪師自南源徙道
吾石霜皆楊岐總院事岐依師雖久未有省發每咨
參師曰庫司事繁且去他日又問師曰監寺異日兒
孫遍天下在何用忙為一日師適出雨忽作岐偵師
小徑既見遂搊住曰這老漢今日須與我說不說打
你去師曰監寺知者般事便休語未卒岐大悟即拜
於泥塗問曰狹路相逢時如何師曰你且躲避我要
去那裏去岐歸來日具威儀詣方丈禮謝師呵曰未
在一日師上堂岐出問幽鳥語喃喃辭雲入亂峰時
如何師曰我行荒草裏汝又入深村岐曰官不容鍼
更借一問師便喝岐曰好喝師又喝岐亦喝師連喝
兩喝岐禮拜師曰此事是箇人方能擔荷岐拂袖便
行。
潑天門戶要渠擔就著來風便使帆三腳驢兒纔
𨁝跳金圈栗棘賺人啣。
臨濟第八世袁州楊岐方會禪師白雲端參師一日
忽問上人落髮師為誰端曰茶陵郁和尚師曰吾聞
伊過橋遭攧有省作偈甚奇能記否端即誦曰我有
明珠一顆久被塵勞關鎖今朝塵盡光生照破山河
萬朵師笑而趨起端愕然通夕不寐黎明咨詢師適
歲莫師曰汝見昨日打敺儺者麼曰見師曰汝一籌
不及渠端復駭曰意旨如何師曰渠愛人笑汝怕人
笑端因大悟于言下。
殺活機籌格外操尋常那識笑中刀明珠晃晃形
山上共鑑春風放碧桃。
臨濟第九世舒州白雲守端禪師浮山遠聞師頌臨
濟三頓棒有過人處指五祖演見師祖請益南泉摩
尼珠話師叱之祖領悟獻投機偈曰山前一片閒田
地叉手叮嚀問祖翁幾度賣來還自買為憐松竹引
清風師印可令掌磨事一日師謂祖曰有數禪客自
廬山來皆有悟入處教伊說亦說得有來由舉因緣
問伊亦明得教伊下語亦下得秪是未在祖於是大
疑私自計曰既悟了說亦說得明亦明得如何卻未
在遂參究累日忽然省悟從前寶惜一時放下走見
師師為手舞足蹈祖亦一笑而已祖後曰吾因茲出
一身白汗便明得下載清風。
下載清風付與誰失便宜是得便宜不愁荒卻閒
田地睡起東窗日影遲。
臨濟第十世蘄州五祖法演禪師圓悟出蜀遍參諸
宿最後見祖盡其機用祖皆不諾乃謂祖強移換人
出不遜語忿然而去祖曰待你著一頓熱病打時方
思量我在悟到金山染傷寒困極以平日見處試之
無得力者追繹祖言乃自誓曰我病稍間即歸五祖
病痊尋歸祖一見而喜令即參堂入侍者寮方半月
會部使者解印還蜀詣祖問道祖曰提刑少年曾讀
小豔詩否有兩句頗相近頻呼小玉元無事秪要檀
郎認得聲提刑應諾諾祖曰且仔細悟適歸侍立次
問曰聞和尚舉小豔詩提刑會否祖曰他秪認得聲
悟曰秪要檀郎認得聲他既認得聲為甚麼卻不是
祖曰如何是祖師西來意庭前柏樹子聻悟忽有省
遽出見雞飛上闌干鼓翅而鳴復自謂曰此豈不是
聲遂袖香入室通所得呈偈曰金鴨香銷錦繡緯笙
歌叢裏醉扶歸少年一段風流事秪許佳人獨自知
祖曰佛祖大事非小根劣器所能造詣吾助汝喜後
悟與佛眼佛鑑侍祖於一亭上夜話及歸燈已滅祖
於暗中曰各人下一轉語佛鑑曰彩鳳舞丹霄佛眼
<pb n="164"/>
曰鐵蛇橫古路悟曰看腳下祖曰滅吾宗者乃克勤
耳。
認得聲兮未肯聲由來打草要蛇驚笙歌叢裏扶
歸後兩眼惺惺夢不成。
臨濟第十一世成都府昭覺寺佛果克勤圓悟禪師
虎丘隆入室師問曰見見之時見非是見見猶離見
見不能及遂舉手曰還見麼隆曰見師曰頭上安頭
隆聞脫然契證師叱曰見箇甚麼隆曰竹密不妨流
水過師肯之俾掌藏有問隆藏主柔易若此何能為
哉師曰瞌睡虎耳。
頭上安頭著底忙誇經買紀走諸方脫然莫道渠
無用睡虎張牙孰敢當。
臨濟第十二世平江府虎丘紹隆禪師住宣州彰教
時圓悟歸蜀指應菴華見師師移虎丘華侍行未半
載頓明大事華後住饒之報恩師忌辰拈香云平生
沒興撞著者無意智老和尚做盡伎倆湊泊不得從
此卸卻干戈隨分著衣喫飯二十年來坐曲彔木懸
羊頭賣狗肉知他有甚憑據雖然一年一度燒香日
千古令人恨轉深。
狗肉羊頭喚祖師著衣喫飯且隨時沙場血戰今
忘矣提起深讎不放伊。
臨濟第十三世明州天童山應菴曇華禪師密菴傑
初參師于衢之明果師屢呵斥一日問傑如何是正
法眼傑遽荅曰破沙盆師頷之。
大千沙界黑漫漫法眼年來不中看掇出沙盆敲
不破縱教今古競頭鑽。
臨濟第十四世明州天童山密菴成傑禪師住烏巨
破菴先參師命典客一日師偶對僧舉不是風動不
是幡動先聞豁然大悟次日師遇先眾寮前問你總
不得作伎倆試露箇消息看先應聲曰方丈裏有客
師呵呵大笑先侍師凡五載盡得旨要後辭歸蜀師
以偈送之曰萬里南來川藞苴奔流度刃扣玄關頂
門戳瞎金剛眼去住還同珠走盤。
把住咽喉據要津奔流度刃在當人道來只是平
常語伎倆渾消父子親。
臨濟第十五世夔州府臥龍破菴祖先禪師住蘇之
西華秀峰有僧入室師打逐至法堂時無準範解曰
禪和家爭禪亦常事耳師曰豈不聞道我肚饑聞板
聲要喫飯去聻準聞不覺汗流浹背師居靈隱準復
從一日侍游石筍菴菴有道者請益曰胡孫子捉不
住乞師方便師曰用捉他作麼如風吹水自然成紋
準在旁大徹後開法于明州清涼。
城門失火臭煙熏殃及池魚尾盡焚無處更求三
尺水直看振鬣上青雲。
臨濟第十六世徑山佛鑑無準師範禪師雪嵒欽住
仰山普說云我在無準先師會下有悟因見地不脫
公案有義路者可以咬嚼無義路者都會不得遇他
開室舉主人公便可以打箇𨁝跳若舉起衲僧巴鼻
佛祖爪牙便無下口處如此近十年一日在天目山
佛殿前行忽然抬眸見一株古柏觸著向來所得境
界和底一時颺下礙膺之物撲然而散如闇中出在
白日之下走一轉相似自此不疑生不疑死不疑佛
不疑祖方始見得徑山老人立地處正好三十拄杖
忌辰欽拈香云巴陵三轉語大仰一甌茶有恩成怨
恨無事是讎家杜鵑啼血染山花。
徑山牙爪苦難捫古柏相逢斷命根立地與他三
十杖山青水綠別乾坤。
臨濟第十七世仰山雪嵒祖欽禪師高峰參每入室
師便問阿誰與你拖者死屍來聲未絕便打出峰罔
措上徑山一日不覺隨眾于閣上諷經舉頭見五祖
演和尚真讚云百年三萬六千朝反覆元來是者漢
忽然有省悟師前問走侍師師便問日間浩浩時還
作得主麼峰云作得主又問睡夢中作得主麼峰云
<pb n="165"/>
作得主又問正睡著時無夢無想無見無聞主在甚
麼處峰無對經五年一日寓菴睡覺正疑此事忽同
宿道友推枕子墮地作聲驀然疑破師寄竹篦與峰
有偈云上大今已無人雪嵒可知禮也一條黑漆竹
篦分付原玅侍者。
最苦參禪未徹頭無聞無見勘來羞髑髏正睡驚
開眼定國安邦一念休。
臨濟第十八世天目山高峰原玅禪師中峰觀流泉
有省白師師打趁既而民間傳選童男女峰問忽有
人來要和尚童男女時如何師曰我但度竹篦子與
他峰遂洞徹法源師乃自題真贊付之曰我相不思
議佛祖莫能視獨許不肖兒見得半邊鼻。
訛言日出古風沉一問當前意自深卻笑作家無
眼力真鋀換去好黃金。
臨濟第十九世天目山中峰明本禪師千嵒請益無
字話忽一日聞鵲聲得歡喜呈似師師略不肯嵒發
憤夜臥聞鼠翻飯碗墮地恍然開悟達旦往質師師
便問趙州因甚道箇無字嵒云老鼠喫貓飯師云未
在更道嵒云和碗也打破師笑不復詰嵒禮辭師囑
云汝宜隱遁嵒谷不可隨世諦流布時節若至其理
自彰。
禍事臨頭骨也蘇鼠偷貓飯太無辜供招一一難
翻款養子之緣一笑符。
臨濟第二十世烏傷伏龍山千嵒元長禪師萬峰參
普請砍松次峰拈石作獻珠狀云請和尚酬價師云
不值半文錢峰云瞎師云我也瞎汝也瞎峰云瞎瞎
一日師上堂舉無風荷葉動決定有魚行時萬峰出
眾震聲一喝拂袖而出師便下座後以法衣寄之偈
曰鬱鬱黃花滿目秋白雲端坐碧峰頭無賓主句輕
拈出一喝千江水逆流。
松下千年有茯苓如何得似寶珠明快聞猛虎山
中嘯不礙游魚海底行。
臨濟第二十一世姑蘇鄧尉山萬峰時蔚禪師授寶
藏持偈云大愚肋下痛還拳三要三玄絕正偏臨濟
窟中師子子燈燈續燄古今傳持後即繼師席。
尿床鬼子眼睛開肋下三拳實俊哉要使爺錢非
好子生機一路道將來。
臨濟第二十二世姑蘇鄧尉山寶藏普持禪師東明
旵從出定睹松有省參果林和尚林指見師旵陳悟
因師叱之曰佛法如大海轉入轉深那得泊在者裏
旵乃親炙座下一日問旵山不是佛智不是道汝云
何會旵向前問訊叉手而立師訶曰汝在此許多時
還作者箇見解旵乃發憤忘寢食至第二夜驀然徹
法源底遂呈偈曰一拳打破太虛空百億須彌不露
蹤借問箇中誰是主扶桑涌出一輪紅師笑曰雖然
如是也須善自護持時節既至其理自彰。
佛法真真似海深擬將蠡測枉勞心尖尖牛角翻
身出解把虛空定一鍼。
臨濟第二十三世東明虛白慧旵禪師海舟慈初於
萬峰機下有省遂廬於洞庭山後一僧呵其見解舟
即棄菴詣東明一日師問曾見人否舟曰見萬峰師
曰萬峰即今在什麼處舟罔然師曰恁麼則何曾見
萬峰舟歸寮三晝夜寢食俱忘偶香燈繩斷墮地廓
然大悟詣關前呈悟繇師曰老闍黎承嗣萬峰去舟
曰和尚為我打徹豈得承嗣萬峰師遂出關陞座曰
瞿曇有意向誰傳伽葉無端開笑顏今朝好笑東明
事千古令人費唾唌幸得海公忘我我濟宗一脈續
綿綿擲拄杖云千觔擔子方全付玄要如今拄杖談
以拂子擊三擊下座。
何處歸來宿草菴老君錯認古瞿曇一番驟雨花
容褪縹緲峰高滴翠嵐。
臨濟第二十四世海舟普慈禪師寶峰瑄因為師造
塔院斧誤傷足有省乃充火頭一日負柴師見曰將
<pb n="166"/>
棘刺去作甚麼瑄曰是柴師呵呵大笑瑄罔然師曰
是柴將去燒卻瑄遂起疑曰和尚畢竟是箇什麼道
理故爾問我是夕刻意參究不覺被火燎去眉毛面
如刀割以鏡照之豁然大悟作偈呈師師便打瑄奪
拄杖曰者條六尺竿幾年不用今日又要重拈師大
笑瑄又呈偈曰棒頭著處血痕斑笑裏藏刀仔細看
不是英靈真漢子死人喫棒舞喃喃師曰即此偈語
可紹吾宗。
量去量來六尺竿眉毛燒去面難看死人喫棒喃
喃舞一紙家書報萬安。
臨濟第二十五世南京高峰寺寶峰明瑄禪師天奇
和尚參師問甚麼處來荅云北京師曰只在北京別
有去處荅云隨方瀟灑師曰曾到四川否荅云到師
曰見法鑑不荅云見師曰見楚山不荅云見師曰法
鑑會下多少眾荅云三十師曰楚山會下多少眾荅
云三十師曰且不一般荅云本無差別豈分彼此師
曰四川境界與我此間境界如何荅云江山雖異風
月一般師豎起拳曰還有這箇麼荅云無師曰因甚
卻無荅云非我境界師曰汝不著空荅云終不向鬼
窟裏作活計師曰西天九十六種外道你是第一奇
拂袖便行後辭師師付衣拂并偈曰濟山棒喝如輕
觸殺活從茲手眼親聖解凡情俱坐斷曇華猶放一
枝新。
何故繁詞掃不開一拳高鑑自能裁西天外道雖
蒙記透網之鱗喚不來。
臨濟第二十六世天奇本瑞禪師別號煢絕問絕學
聰和尚苦樂皆心因何外取聰云只為不了又問是
非皆事因何妄承聰云錯認定盤星又問迷悟皆人
因何不懂聰云早知燈是火豈肯四方求。
鐘聲披起鬱多羅大地何人眼下摩領得分明燈
火意翻雲覆雨奈渠何。
臨濟第二十七世隨州關子嶺龍泉寺絕學無聞明
聰禪師笑嵒和尚遍參歸侍師值季秋雨寒師命烘
爐問人人有箇本來父母子之父母今在何處嵒曰
一火焚之師曰恁麼則子無父母耶嵒曰有則有只
是佛眼覷不見師曰子還見麼嵒曰某亦不見師曰
子何亦不見嵒曰若見則非真父母師曰善哉嵒遂
呈一偈曰本來真父母歷劫不曾離起坐承他力寒
溫亦共知相逢不相見相見不相識為問今何在分
明呈似師師曰如是如是只此一偈堪紹吾宗即說
偈曰汝心即我心我心本無心無心同佛心佛心非
我心復曰佛如轉輪王佛法如王命佛子豎法幢能
令邪作正囑嵒曰汝諦受持遇緣熟者智愚皆度續
佛慧命須待其人。
千山歷盡草鞋穿任運騰騰度好年平實商量田
地穩靈山慧命一絲懸。
臨濟第二十八世北京柳巷圓通菴笑嵒月心德寶
禪師先龍池幻有祖聞琉璃燈花熚爆聲有省參師
呈悟由語至半師驀趯出一隻鞋云向者裏道一句
來祖移時不能對歸堂通夕不寐逮明猶佇立簷下
師出方丈見喚某甲祖回顧師翹一足作修羅障日
月勢祖忽有省一日師持拄杖入堂曰我者杖要與
人有要底麼秘菴首座曰某甲要師曰汝要作麼曰
某甲要他鏟斷天下人舌根師以拄杖駕肩轉身云
楖栗橫擔不顧人直人千峰萬峰去時龍池祖即下
禪坑云若果如是須分付某甲可也待前迎取師乃
微笑云汝當久久執持一番始可打草去也祖後詣
方丈禮辭師乃書曹溪正脈來源付祖仍以斗笠贈
云當以此覆之無露圭角去。
兩片唇皮正合開死蛇忽地觸人來天明毒氣方
甦醒翹足修羅也怪哉。
臨濟第二十九世荊溪龍池山幻有正傳禪師密雲
和尚自方外回師上堂舉拂問云諸方還有者箇麼
<pb n="167"/>
和尚震威一喝師云好一喝和尚連喝兩喝歸位師
顧云更喝一喝看和尚即出法堂師便下座。
一番風雪一番寒寒盡春來暖氣寬者箇何勞重
舉出驛亭西去是長安。
臨濟第三十世明州天童山密雲圓悟禪師住金粟
時牧雲門掌記入室陳所解師厲聲曰即今作麼生
門擬議師以拳築之門頓忘前解覺有所入師知未
徹屢抑之師住天童門復掌記作萬松關偈云古路
松陰廿里長過時誰覺骨毛涼師云何不道誰不骨
毛涼門忽省脫去滯礙歸寮獨坐偶右手將左臂一
觸頓明師用處踰時師題自真讚付之有正眼從來
廓頂門歷歷綿綿續不亂之句門後出世住嘉興古
南。
點鐵成金一剎那髑髏見鬼奈渠何風前撲破閒
家具末後牢關掉臂過。

<other>宗本投機頌（終）</other>
<ps>牧雲和尚病游游刃目</ps>
法華勺海頌（二十八首）
法華後頌（十二首　附）
十牛頌（三十首　初依梁山題十首　次和千嵒長禪師十首附原偈　次和普明禪師十首附原偈）
四依法頌（四首）
十二時頌
四威儀頌
蓮華十二偈
和達觀大師夜行偈（四首）

病游游刃目（終）

牧雲和尚病游游刃
記室　智時　重編
侍者　超慧　對閱
<ps>法華勺海頌（丁卯藤谿艸堂作）</ps>
<ps>序品</ps>
 靈鷲峰高插太虛法筵龍象此同居眉光放處吾無
隱疑網興時習尚餘掩耳偷鈴笑慈氏證龜成鱉有
曼殊分明唱徹陽春也獨怪無人識得渠 
<ps>方便品</ps>
 坐對青山轉不禁劫先風月浩沉沉生平罕遇真知
已老去思傾未了心定起猊床重自歎機當鹿苑竟
誰深今朝不惜重相為大事因緣請各任 
<ps>譬喻品</ps>
 鶩子分明記佛身更為疑眾指前因曾憐朽宅生娛
樂故誘名車設異珍露地到來無一物白牛行處自
相親只今回首莊嚴路莫道儂家語誑人 
<ps>信解品</ps>
 枯木無花春暗持導師善巧卒難知只圖掃垢酬微
價竟列趨庭撫令儀寶藏信非人所授貧兒卻以富
為奇而今受用頭頭也信手拈來不用疑 
<ps>藥草喻品</ps>
 唱一圓音應萬機沛然甘雨夜祈祈山川遍澍同乎
潤草對生光稱所宜物不自知根上下雨何曾念物
妍媸窮兒取譬雖為善有似持蠡測海涯 
<ps>授記品</ps>
 兒曹踊躍似知音先把頭陀惡水淋美膳固為王者
味殘杯何待主人斟掃除骨裏焦芽習放下林間示
寂心成佛豈因斯日記茫茫長劫到而今 
<ps>化城喻品</ps>
 微塵劫事已茫然具眼觀之在目前盡說此經新教
海寧知聚首舊因緣險途中息殊堪畏寶所前行慎
著鞭腳底苟能通一線橫眠三界總神仙 
<ps>五百弟子授記品</ps>
 一酬一唱互揄揚笑看靈山傀儡場果爾繫珠皆小
<pb n="168"/>
道如何垂手類空王囊錐已露難遮掩雲路初攀且
頡頏五百應真真大士頂門誰不具圓光 
<ps>授學無學人記品</ps>
 祖翁田地誰無分佛職還憑佛口宣功德林中添喜
氣菩提座上藹香煙羅睺長子行何密慶喜巾瓶願
甚堅究竟了知無別法二千同此一燈傳 
<ps>法師品</ps>
 高山平地有泉源何日靈山授記完演唱真乘良不
易厭離濁世未為難其誰能作如來使不妄隨方豎
剎竿慈室忍衣空法座難思悲願此中安 
<ps>見寶塔品</ps>
 惡世弘經事可哀必須明誓預為栽諸人未合埋頭
去古佛亦因聞法來土盡凡情原自淨塔封深願不
輕開獨憐無客全身荷憂色徒懸大覺腮 
<ps>提婆達多品</ps>
 未得其人荷此宗再將往事告春風求師曾亦忘尊
貴乞法何嘗為己躬器就愈思爐鞴玅經聞頓覺聖
凡空君看七歲龍王女掌上明珠照不窮 
<ps>持品</ps>
 翻然起座願持經水母隨蝦每後行其奈坦途齊掉
臂更無惡世獨留情大心似亦因人發小智終難見
物平猛利還他師子子雙眸纔顧作嚬呻 
<ps>安樂行品</ps>
 玅法逢人作麼弘法王法式我能徵境風上下宜乎
遠法見幽深未可矜安樂行中多受用慈悲室內絕
冤憎勞生均有髻珠在指出神光迥照乘 
<ps>從地涌出品</ps>
 欲彰大本開情見恰有同心發此機止眾音聲猶未
絕無邊龍象已雲歸看來一任稱奇特突出應難辨
是非不得折衝彌勒佛法筵誰解破重圍 
<ps>如來壽量品</ps>
 等閒覿面少相知佛壽從來無始時巧問正酬深有
旨計名求跡謾多疑癡兒耐作尋常想玅藥權言歿
後遺不識今時誰醒悟折旋俯仰見良醫 
<ps>分別功德品</ps>
 上苑和風度曉天芸芸百卉盡增妍一時靈鳥為之
舞此際真機未易傳金屑眼中雖不著玉毫頂上幸
皆旋明斯即起如來慧十聖三賢隔此源 
<ps>隨喜功德品</ps>
 優缽香飄劫外春過門誰謂等閒人腳跟不動菩提
結耳朵聊聞佛位鄰有願希求行上施未知保護走
家珍笑他羅漢超三界彼法何如此法真 
<ps>法師功德品</ps>
 六根原是父娘生悉見三千眼太明鳥過須彌同寶
色鼓鳴忉利識天聲宣傳節拍還依調超證斯須不
礙情一片法雲彌覆處玅蓮花正長芳莖 
<ps>常不輕菩薩品</ps>
 逢人且說三分話未可全拋一片心指出夜光翻按
劍泣投良璧鮮知音但於頂𩕳時提點不用經文細
講尋全部法華通體現當年禮拜要傳今 
<ps>如來神力品</ps>
 此經功德莫能揚普對人天出廣長已信如來誠諦
語更瞻毛孔大悲光神通示現經千歲謦欬分明遍
十方珍重當時求法士更於何處覓經王 
<ps>囑累品</ps>
 頂門不惜手三摩法柄明明付囑他慈學如來母帶
吝智窮經藏莫傳訛觀根亦可談餘法選佛須知別
有科不歷僧祗明底事英靈何限在娑婆 
<ps>藥王菩薩本事品</ps>
 醍醐何幸得深嘗三昧尋於四體彰重法便將輕髓
腦酬恩殊愧散花香通身紅燄光明遍滿臂青煙歲
月長立雪少林方可祖古今法任不尋常 
<ps>玅音菩薩本事品</ps>
<pb n="169"/>
 寶蓮呈瑞碧峰頭共仰真人到此遊次第快談菩薩
行往來不憚道途修遐宣經法分千體明照娑婆只
一漚三昧現身看所證藥王本事正同流 
<ps>觀世音菩薩普門品</ps>
 大心弘法盡超倫更有真慈示普門觀及音聲皆解
脫稱其名號獨威神一毛孔裏誰無血百草頭邊總
是春要識家家觀自在潮聲海岸恰同聞 
<ps>陀羅尼品</ps>
 道勝魔高自古然出頭只慮法師難經中福聚猶堪
較肘後靈符莫測端一字兩言人但念真慈密義口
同歡頭顱破似阿黎樹衛法藍婆格外看 
<ps>玅莊嚴王品</ps>
 山河壯麗帝王家古佛林中說法華非子正同真子
慮三人總為一人差蓬生麻裏曾扶直法變奇時卻
轉邪留樣古今菩薩子隨方好馭白牛車 
<ps>普賢菩薩勸發品</ps>
 百千天樂自東來象駕崢嶸覲寶臺問荅共期扶正
法遊行只為拔英材一回瞻仰威無極末後慇懃語
更哀三令五申勞勸發心花誰箇應時開 
<ps>法華後頌（十二首　此師主法鶴林時作因從前題故附編于此）</ps>
 閒將教網竹窗棎錦軸牙籤我獨諳諸佛出興惟為
一道場證得本非三利根善自知方便少智無從識
苦甘一會靈山今未散何人解折古優曇 
其二
 靈鷲嵯峨草色青曩時法會至今惺六根清淨方明
佛四法圓修必得經白象六牙勞降吉紅蓮一片費
叮嚀魚龍悟去知多少江上西風打殿鈴 
其三
 曉起山頭望白雲秋林葉落正紛紛歸來弱喪曾疑
父在遠傭兒那識君較富自疑尊善逝論功未可薄
聲聞諸魔戰勝平三界智鎧親披有賚文 
其四
 止啼黃葉信非金三七思惟太苦心佳境引人從漸
入寶山指我悔遲尋敢隨蔑戾貪嗔競已信如來善
巧深頂戴河沙無可報請將遺法播叢林 
其五
 苦海茫茫未有津邪師指點益飄淪百千萬劫難遭
佛四十九年真為人末後一經稱顧命現前諸子得
安身名山飛錫從來往不向虛空問主賓 
其六
 秋光清冷下梧桐古佛當陽野殿空吹角歌揚諸上
善聚沙游戲小兒童青鹽白酒家家有流水桃花處
處通不識誰家春最好枝頭經歲帶深紅 
其七
 脫珍著弊念兒曹天子何曾去刈茅十二法輪三為
轉百千手眼一時拋壎箎迭奏元兄弟函矢相持亦
故交廣大法門難置辨雲堂鐘磬夜深敲 
其八
 凡聖靈根不隔絲騰騰作息過平時忽拈佛字來驚
眾莫怪藤條便打伊逸格機權臨濟用大人境界普
賢知明州布袋呵呵笑日在街頭等阿誰 
其九
 人天百萬集金鐘實相深談未有終茅土昔曾班法
將髻珠今直授凡庸從教劫火乾滄海一任毘嵐撼
碧峰嘉會須知無聚散園林堂閣寶華重 
其十
 大事明明不落階衣珠曠劫豈曾埋教門無此來收
局我佛何時暢本懷請急回光同猛省未須著意強
安排尋常幸在牛車坐最惜馳求費草鞋 
十一
 青山綠水眼前鋪匝地春風唱鷓鴣莊子夢中方栩
栩盧生枕上未蘧蘧三車門外招難出百舌林間喚
不蘇待得四山相逼去鼠肝蟲臂歎芒乎 
<pb n="170"/>
十二
 茫茫大塊受甄陶役役人生也甚勞醉臥他筵宜自
醒棲遲火宅未為高一絲紅線將牽象三尺黃竿只
釣鰲轉眼木龜何處遇滄溟無際浪滔滔 
<ps>十牛頌（三十首）</ps>
相傳古梁山和尚有十牛頌惜未見也其題則存
學者能韻語多隨題描邈罔諳正旨此大病也要
非古人善巧提持之過乃學者不真參力究之過
也丙子秋病臥天童記室因揭示正意依梁山題
頌之次和千嵒長祖次和普明禪師計三十首就
正於老人本色道流期共觀焉。
<ps>初依梁山題十首</ps>
<ps>尋牛</ps>
 說似一物即不中權為牛頌指朦朧牛兮切忌外頭
覓只在當人猛省逢 
<ps>見跡</ps>
 三界橫奔秪者頭堂堂正體沒端白清風過處身毛
豎直下知蹤免別求 
<ps>見牛</ps>
 一毛頭上識根源遍界分明體段全堪笑隨言圖畫
者那知鼻孔落何邊 
<ps>得牛</ps>
 凡同血氣體同彰得者何勞別論量觸破虛空牛本
分時人不薦便生狂 
<ps>牧牛</ps>
 時中常在即為牧不必揚鞭舉杖捶錯起閒思去降
伏腳頭蹉過自無知 
<ps>騎牛到家</ps>
 日用無時放過他山山水水自難遮須知不走千差
境驀直騎來便到家 
<ps>亡牛存人</ps>
 牧牛覿面莫非牛認著何如放下休具眼早應知落
處莫於頭外更尋頭 
<ps>人牛俱忘</ps>
 人牛本是語言分一併亡來體最親切忌便將空作
解當陽自昧本來人 
<ps>返本還源</ps>
 曠劫常光本現前東奔西觸枉拘纏到頭迷悟無干
我渴飲饑餐秪舊顏 
<ps>入廛垂手</ps>
 達本當人安本分忽從箇裏轉身來要人知有者般
事不擊頭顱便掌腮 
<ps>次和千嵒長祖十首（附原頌）</ps>
<ps>尋牛</ps>
暫時不在急須尋莫待渠儂入草深滿目青山無
別跡只消回首一沉吟。
 無端向外把牛尋秪為迷頭日已深一度回光重省
得還鄉曲信口中吟 
<ps>見跡</ps>
也知隔遠苦無多只管貪程作甚麼蹄踏蹄兮嘴
連嘴明明此物更非他。
 思量尋覓路逾多覿體分明見也麼眼快直須看腳
下冷冷騰踏自非他 
<ps>見牛</ps>
臨風忽叫鶯和聲抬起頭來雙眼青業債知他填
未足歸耕隴畝望秋成。
 把定全牛那作聲通身毛竅不粧青謾將鼻孔重新
整日用原來本現成 
<ps>得牛</ps>
如今處處得逢渠帶水拖泥不用除總是國王田
地上何妨村草步頭居。
 出生入死力承渠烈性天然豈用除只為乾坤收不
得至今無地作安居 
<pb n="171"/>
<ps>牧牛</ps>
百草頭邊百億身如何得不犯纖塵鼻繩拽轉從
頭看誰是牛兮誰是人。
 聲色堆頭看倒身了無心意觸諸塵健時即起倦來
臥把柄終非仗別人 
<ps>騎牛到家</ps>
露地橫眠已到家不騎泥像學丹霞尾巴搖動三
千界還作宗門中爪牙。
 管帶渾忘已到家眼空天地氣吞霞饒他佛祖近不
得若箇當頭犯爪牙 
<ps>亡牛存人</ps>
無牛得看只看山一箇翁翁閒更閒喜有白雲相
伴住溪邊茆屋兩三間。
 養熟牛兒豈定山橫眠鬧市也安閒一朝放去喪其
偶收轉全機掌握間 
<ps>人牛俱亡</ps>
皮毛筋骨蕩然空好手母勞游刃通正眼瞎驢邊
滅卻更將何物顯真宗。
 人牛兩箇應時空一片風光本地通問著放君三十
棒莫存迷悟振吾宗 
<ps>返本還源</ps>
現成公案孰施功耳不盲兮眼不聾一一音聲諸
色相分明黑白間青紅。
 大象繇來不宰功眼睛如瞎耳如聾時人怪煞多知
見昧卻源頭較白紅 
<ps>入廛垂手</ps>
殺人便解活人來鬣頷何妨又吒腮甘作畜生行
異類重重關鎖盡衝開。
 恁麼人兮恁麼來無端腦後露雙腮生擒活捉無餘
事秪點同流正眼開 
<ps>次和普明禪師十首（附原頌）</ps>
<ps>未牧</ps>
生獰頭角恣咆哮奔走溪山路轉遙一片黑雲橫
谷口誰知步步犯佳苗。
 從他露地走咆哮頭角分明自不遙秪為馳求成自
昧茫然分艸又分苗 
<ps>初調</ps>
我有芒繩驀鼻穿一迴奔競痛加鞭從來劣性難
調制猶得山童盡力牽。
 牛如狂走鼻難穿大丈夫兒好著鞭不惜當頭揮一
下逢人自肯匪他牽 
<ps>受制</ps>
漸調漸伏息奔馳渡水穿雲步步隨手把芒繩無
少緩牧童終日自忘疲。
 迷時似向外邊馳覺了原來步步隨驀直看伊行去
好無端執捉枉勞疲 
<ps>迴首</ps>
日久功深始轉頭顛狂心力漸調柔山童未肯全
相許猶把芒繩且繫留。
 暫忘而覺是迴頭通體堅凝沒點柔同副皮毛好珍
重莫煩繩索苦羈留 
<ps>馴伏</ps>
綠楊陰下古溪邊放去收來得自然日暮碧雲芳
草地牧童歸去不須牽。
 管炤牛兮在我邊等閒放去也如然堂堂日用自隨
順鼻孔分明不待牽 
<ps>無礙</ps>
露地安眠意自如不勞鞭策永無拘山童穩坐青
松下一曲昇平樂有餘。
 呼馬呼牛步自如風吹日炙體何拘青山高下渾無
異卻愛溪東水草餘 
<ps>任運</ps>
柳岸春波夕炤中淡煙芳草綠茸茸饑餐渴飲隨
<pb n="172"/>
時過石上山童睡正濃。
 不落陰陽造化中也知春暖草茸茸是凡是聖自不
識兀兀騰騰得意濃 
<ps>相忘</ps>
白牛常在白雲中人自無心牛亦同月透白雲雲
影白白雲明月任西東。
 牧牛人立在牛中出入相看在在同直下兩忘無彼
此迥然頭角任西東 
<ps>獨炤</ps>
牛兒無處牧童閒一片孤雲碧嶂間拍手高歌明
月下歸來猶有一重關。
 覷破全牛喜得閒四蹄原在一身間乾坤廓落今何
覓滿目青山夜不關 
<ps>雙泯</ps>
人牛不見杳無蹤明月光寒萬象空若問其中端
的意野花芳草自叢叢。
 人牛泯處絕餘蹤正顯其源不即空堪惜古人無合
煞一回落草語叢叢 
<ps>四依法頌</ps>
<ps>日中食</ps>
 謀道棲林下甘香不自炊為緣刪欲累乃更限中時
杲日當空炤晴煙遍野馳苟心同應量五觀復何施 
<ps>樹下宿</ps>
 夜宿投何處高柯即旅亭曲肱安至樂兀坐露全形
斜月雲邊度微霜葉上零楊岐吁歎意此際獨惺惺 
<ps>糞埽衣</ps>
 固是機頭物初非乞得來洗從幽澗曲拾自白雲堆
手綴功何密身披暖不開此稱雞足行留與後人裁 
<ps>腐爛藥</ps>
 幻質誠如夢母矜病見侵藥原隨處是醫謾別方尋
拈起都無味嘗來必稱心箇中奇特意相遇寡知音 
<ps>十二時頌</ps>
 平旦寅恰惺惺雙眼豁本來人 
 日出卯光皎皎覿面來沒邊表 
 食時辰饑逼人一粥罷忘百珍 
 禺中已無別事任騰騰行坐住 
 日南午全體露蹈大方莫能伍 
 日昧未何處去頂門上轆轆地 
 晡時申絕疏親有問著毒拳伸 
 日入酉乂兩手本不識慵啟口 
 黃昏戌黑漆漆鼯鼠聲出東壁 
 人定亥百事懈倒身眠由自在 
 半夜子何面嘴大夢中同彼此 
 雞鳴丑卻知有喚不醒棒汝首 
<ps>四威儀</ps>
 山中行古路踏來蒼蘚平相隨也雲鳥互飛騰 
 山中住兀然忘卻人間世笑溪花無端流出去 
 山中坐最好奇峰面一箇衲衣寒卻怪秋雲裹 
 山中臥林風吹我華胥破忽摸著須彌枕子大 
<ps>蓮花十二偈</ps>
<ps>根</ps>
 直下淤泥三尺此根誰見如船自有天然形段不許
時人亂傳 
<ps>絲</ps>
 只此懸絲微胍渾然枝節之中驀地劈開一線直看
透色透空 
<ps>蔤</ps>
 是種生成奇特不受世間凌壓縱教埋沒深泥依舊
爪牙露出 
<ps>莖</ps>
 突起了無枝葉唯知向上而行四顧孰為伴侶同根
彼此亭亭 
<ps>葉</ps>
<pb n="173"/>
 偃覆清波如蓋清涼四面咸乘一任風吹雨打不涉
漏無漏因 
<ps>珠</ps>
 粒粒似從天降圓明觸目皆同一棒何妨打散從教
翳滅花空 
<ps>萼</ps>
 文彩闇然已彰風標卓爾獨立衲僧若也知歸笑殺
當年面壁 
<ps>華</ps>
 不是曼陀羅種亦非優曇缽花覿面須高著眼當陽
一朵堪誇 
<ps>杳</ps>
 拂拂來從何處依依兩鼻孔邊嗅著若將香會知君
尚被塵黏 
<ps>房</ps>
 無論大莖小莖謾分凡胎聖胎箇裏全身涌出迴看
處處蓮臺 
<ps>菂</ps>
 打初曾植何因究竟乃成今果咨爾現前諸子識取
本生父母 
<ps>心</ps>
 咬嚼元無多子此味阿誰瞞得等閒擲向人前明眼
衲僧罔測 
<ps>和達觀大師夜行偈四首（附本偈及天隱和尚和偈）</ps>
星夜經行時前後步互起前步若至地後步不能
起後步若至地前步亦不起前後不至地乃能起
不已即此諦觀之足何嘗至地足既不至地空水
亦可履空水既可履神通孰不具（右本偈）。
月下閒經行步步須自起前步不至地後步不能
起後步若止地前步亦不起前後不住地乃能步
不已吾以是觀之足何嘗住地足既不住地空水
履無履空水履無履神通箇箇具（右天隱和尚和）。
 日用經行時兩足因地起後足若離地前足不能起
前足若離地後足亦不起前後不離地乃能走不已
以足眾觀之足行不離地詎知地性空足亦何嘗履
足既未嘗履不必說神通不必執空水堂堂法界身
任運本來具 
 日用經行時足地互忘起足若有地念足應計地起
地若有足念地應覺地起足地因兩忘經行乃不已
吾因發明之心忘不見地心忘不見地空水斯可履
空水雖云履神通聖凡具 
 日用經行時步無定相起後若有定相云何向前起
前若有定相云何復後起前後無定相履地乃不已
吾因發明之活步攝死地活步攝死地空水一道履
空水一道履法法圓通具 
 日用經行時步無步相起步若有步相未步相何起
未步本無相已起同未起已起同未起無起亦無已
吾因發明之步步無生地步步無生地空水誰見履
空水不見履神通贅言具 

病游游刃（終）

<ps>自敘</ps>
茫茫大塊載我以生勞我以形息我以老佚我以死死
果佚乎釋迦老子以生老病死總目之為苦諦三乘聖
人之出世皆因厭苦而修道修道而證滅證滅而後生
死空乃知浪死非佚之道矣其故何耶一切有情所感
之身福業雜糅捨此則趣彼想高情下流轉生死之途
正如轆轤不息豈一死而即了局哉繇是觀之吾人莫
不有身則莫不有生死之大病是病世醫拱手除佛莫
療其或不諳病源妄修藥劑則為戲論也明矣設有誤
服他藥至於宛轉躄地而莫救可不哀耶余自謝俗汲
汲於東西南北不遑安處者無他博問先知審此病源
<pb n="174"/>
而已故十餘年之游謂之病游又十餘年間一身恒病
以病而畏生死愈切每抱病而游不以病而不游游者
何務求好色香藥於良導冀差我此病也於是所寓非
一人所感非一境磨礱砥礪所造日移不覺咨嗟詠歎
之音生焉雖咨嗟詠歎非有意於語言文字也撥草瞻
風登山臨水直發病游之心志初不自知耳噫窮途往
復寓事攄懷興味蕭然于斯可見若夫侍嚴師值畏友
錐劄命脈攻擊病本有時瞑眩而憤悶有時慶快而踴
躍一按指間身相不移大病了無覓處豈語言文字所
可形容者哉亦俟夫病可者得之言外云爾。
時
崇禎庚辰歲夏五月述于破山禪院之西軒。

<ps>病游初草目錄</ps>
壬戌歲習禪破山寺作（十首）
梅影（十首）過錢處士月下觀潮（二首）
侍雪柏老人飯錢履之文學幽吉堂步韻（二首）
早秋日暮
贈季善長處士花山寺
寓花山送空林遠公杪秋登華山友人讀余
法華頌有作見贈因以酬答
晚步金井菴晤處凝友人
渡湖口占舟至臨平送同行法侶
之雲門聽講凍雪
春遲次韻友人雪梅
早春送段峰同參還黃山（二首）
金粟解制送純一禪人禮五臺
留別發光同參過中峰
題西施梅春日酬諸友過訪
贈湖上居主人贈戒雷震公（二首）
讀經花山答竺塢主人見寄
張興公不歸園湖上吟（四章）
新夏登虎丘（五首）藤谿禁足答同人化公
見寄（二首）山霽
雨後望南湖有感四章寓明州福泉山值雪柏
和尚忌辰追念法乳作偈（四首）
明州福泉山早秋寄懷吳門同志（六首）
酬孫化初見懷舟中望虞山
秋日寄梵菴友人兼簡孫化翁
弔花山戒堂師（有序）賦得人閒桂花落
秋日看西山出雲雨夜集龍樹菴兼送鄭
季真還洞庭天宮寺玄若機公掩關
過贈詠雪
繡水比丘願公乞挽母辭
冬日臥病寄訊玄微師己巳除夕病中
庚午元旦侍金粟老人赴閩黃檗
山結夏（有序四首）辛未春掌記育王喜堂
頭老人赴元公黃司理請住天童山
育王山解制送唯一潤公之武林
偶過鄰菴主人餉以筍茗
送梅冰上虞道中值雨
梁湖放舟東關夜泊書所見
育王歸酬素純法師見懷適越值雨之作
答素師贈善士
初夏扣玄若機公關再和前韻（二首）
同人化公掩關聚奎塔鶴林法師方丈
夏日寄酬古津同參（二首）題秀水興善寺呈玄微
老師病出天童留別空林遠
公天童山中寄慈門同參
梁湖道中逢爾戒西湖宗鏡堂晤江似孫
出示所輯僧史宿徑山化城寺
東坡池謁雪庭大師出示詩畫
聞趙君平舅氏訃過龍樹菴和戒雷諸友
<pb n="175"/>
結夏閱台教之作秋過陳含赤齋
冬行（十首）和時中友人十客吟
孤竹蓑笠翁獨釣寒江雪為雪舟禪衲賦
陸葆翁偕姪君求見訪坐雨晚歸
春日晤趙公安表弟言及疇昔
酬張尊生問初機入道之什
乾元浪公自天童來破山
蓮涇尋戒雷諸友時玉蘭盛開
鹿山養病自感浪公別我鹿領度夏於婁
江偈以勉之（二首）斷石弟冒暑過嶺
石奇兄同賀九寺休夏旋即言別賦以志感
早秋抱病出山與戒雷培風二公夜話貝葉齋時
震公亦在病中秋風
憶山中叢桂夜起
蟋蟀燈下草蟲鳴
乞鄰竹茶聲（二首）
秋寒賀九寺秋集
喜山游大風得霽山行
落葉（二首）聞砧（二首）
曉讀觀穫
宜舫蟢蛻
蝶影聞琴
無菊秋夜
中秋前二日同戒雷葦浮諸友坐月白公堤
中秋對月作入山書寄震公（二首）
壽恒宗老宿有客夜過扣關貽詩
早雪冬日過支遁北峰寺
癸酉除夕風雨達旦拈示二偈
早春答空林遠公見懷春日還破山逢舊友
送培風慎獨二公禮育王舍利新昌石佛
示持經者題古井
虞美人花聞時中兄弟在湖上寄
此答友人看新綠見懷
送友陽羡休夏臥疾吳門寄山中同參
（一首）病中口偈（十六首）
病中自警八事金閶倪明之吳秋厓放
舟石湖扣箇中事拈示七偈
挽婁江鄭仰疇居士題法華鐘
贈宜脩禪丈看朱魚
題舜井古錢詩（有序四首）
四維寬公掩關爛溪冬日過晤因談住山
將入浙示賀嶺勿枝（二首）緇友葦浮篤志學詩更
字漸于索言因勸讀古
賀九寺元日雨有懷過乾元菴贈愍度老宿
書雜華樵雲詩贈陳時卿文學
（二首）宿餘杭許氏山房
友人慈築招登石盂山（二首）
皎菴贈惺慵開士介山夜集
冬日還琴川宿慎泉居士齋贈施圓覺
賀九寺除夕元旦
素純法師赴高丘菴講圓覺
看新泉題畫
暮春答友見訪山寺丙寅歲與達澄淑之二
友寓明州福泉山度夏因尋用剛禪師白雲窩
舊隱送淑之賢公結茅鍾山
登雪竇山偶題（八首）花山十八詠
丙子秋寓餘杭山有持古德法師曲水菴八景索
題庚辰夏重登維摩金粟
堂坐中感出家緣起憶雪怕老人（六首）
重過頂山寺（有序四首）

病游初草目錄（終）
牧雲和尚病遊初草
<pb n="176"/>
東吳　毛晉子晉　編閱
鄂州　記室智時　較訂
<ps>壬戌歲習禪破山寺作（十首）</ps>
余自戊午脫俗霑雪柏老人法益心期超世往往發
之偈言後出山行腳染大病悔心生并他作悉付丙
丁（即殼音草）友人見之私為余記其一二此十偈本壬戌
呈老人者因以冠焉。
 十方法界淨蓮華瞥爾情生萬劫差豈是拋綸徒設餌
由來打艸為驚蛇波澄覺海隨形現光暗靈臺觸境斜
自古傳燈法王種相逢漫喚野僧伽 
 一亙晴空發亂華翳根未拔見成差隨流甘作曝腮鯉
入法寧知鱉鼻蛇衲被曉寒殘月上經窗晝暝過雲斜
入廛最憶圓通主終歲獃獃坐落伽 
 擬將空果覓空花逐妄生情事轉差細嚙枯藤侵二鼠
深眠暗室護三蛇桃源花放春風暖龍澗泉翻莫雨斜
若個塵中能作主相攜石上轉楞伽 
 空空丈室雨天華語默窮來多少差鏡裡有頭須悟影
杯中無物謾疑蛇錦鱗直透龍門險香象寧遊兔徑斜
堪笑當年饒舌者故將閒姓問僧伽 
 有喻難栽石上花癡兒費力路終差修持盡說調狂象
進步誰拼觸死蛇三徑雨滋苔蘚厚中庭月映老松斜
濤音不解雙眸聽空負芒鞋到洛伽 
 淤泥曾見產蓮華在染休嫌底事差幻翳初蒙驚杌鬼
浮塵一破笑弓蛇山中古木多卷曲世上風波曷正斜
撒手超然三界外有誰拘束野僧伽 
 樓閣門開遍寶華重重帝網色千差笑他象骨拋毬子
何似疏山握木蛇孤錫為乘煙水興扁舟每繫荻蘆斜
普門不識誰應度盡日洪波涌洛伽 
 不移荊棘現曇華衲子行藏也大差曉日過林奔鹿豕
春雷動地起龍蛇青山一見情如故鳥道重攀路似斜
嗟我童蒙夙何幸得來石上近僧伽 
 一從靈鷲始拈花世異人頑日見差凡骨駕言超佛祖
癡心寧顧混龍蛇華亭授法煙波渺少室安心雪嶺斜
千載遺風一回舉不教景仰古僧伽 
 從來三界若空花起滅無端總是差力致翻騰真燒尾
身能斷續是靈蛇滄江水落雲根露沙漠風高雁陣斜
本色住山君不見虎溪安坐老僧伽 
<ps>梅影（十首）</ps>
 初看渾似物擬折又非梅有眼難為辨相看作麼猜 
 彷彿枝頭白依稀戶外斜與君清味合永夜尚咨嗟 
 真際半輪月窗前幾樹花夜深人不管一任自橫斜 
 得意便相親何須論假真那堪北窗上橫寫十分春 
 淺淡自徜徉橫斜不點粧鐘殘隨月去狼藉一庭香 
 萬卉總塵氛高閒獨讓君疏疏清冷骨月到自成文 
 雪裏橫無影燈前微露花天生靈種異孤骨傲煙霞 
 忽覺香風遍因知梅影過無端山霧起依舊入煙蘿 
 一回沉綠水幾度到疏窗幽意無人會空教來去忙 
 瘦骨插銅瓶疏枝橫石壁山儂睡不知醒來將手摘 
<ps>過錢處士月下觀潮（二首）</ps>
 廣莫纔臨錫青山不見廬潮生低樹暝月上遠村孤岸
艸魚驚逐庭陰鳥亂呼誰知塵外客玄覽得跏趺 
 向息青山樹爭知長者廬市聲臨野盡海色到門孤夜
靜帆何適人閒犬自呼翻憐明發去斯景憶跏趺 
<ps>侍雪柏老人飯錢履之文學幽吉堂步韻（二首）</ps>
 城市開幽築情分野壑中檻侵疏木秀簾映落花紅飯
訖三杯茗詩成一榻風高懷何所似白日轉長空 
 隨錫尋高士因登丈室中最堪幽吉處不染市塵紅鄰
鶴鳴清晝庭花落晚風焚香還晏坐相視語言空 
<ps>早秋</ps>
 岩居不解秋忽見庭飄葉無端一交臂卻分雨時節午
夢咽悲蟬晨鐘扣落月雲邊有深意欲語向誰說 
<ps>日暮</ps>
 牧笛遠歸市禽聲低過門一腔閒意思盡在夕陽沉 
<pb n="177"/>
<ps>贈季善長處士</ps>
 聞君閒寂意久自遠紛譁雅道存摩詰清風繼伯牙援
毫生石樹撫軫笑庭花寂寂衡門下頻來許結跏 
<ps>花山寺</ps>
 幾樹庭松帶古鴉共傳支遁晉時家只今千載人何處
遙見山頭尚吐花 
<ps>寓華山送空林遠公</ps>
 芒鞋緊峭出松廬越水吳山豈定居三問曾遭金粟棒
孤遊宛似赤梢魚春風吹錫徐徐轉花氣侵衣步步如
相送石橋還一顧蓮峰蒼翠插空虛 
<ps>杪秋登華山友人讀余法華頌有作見贈因以酬
答</ps>
 秋山樹樹葉飛黃短策行行石徑長到寺不孤清夜與
挑燈喜接故人光所慚珠玉篇相授多恐瞿曇意未當
試與憑欄詢石丈可能點首慰余狂 
<ps>晚步金井庵晤處凝友人</ps>
 半扉斜日靜草草過君時言笑皆能雅清貞不獨詩煮
茶鐘動戶閣筆鳥歸枝一曲清溪路寧無去後思 
<ps>渡湖口占</ps>
 我方提笠欲過湖舟子帶笑遙相呼指言今日風色好
舟錢不計有與無登舟坐平帆即起瞬息湖光來百里
不知所歷蒼山根幾許人家在煙樹 
<ps>舟至臨平送同行法侶之雲門聽講</ps>
 野鳥高翔雨歇林同舟分袂果何心所言唯是衣珠貴
但去勿驚寒月侵岸白蘆花酣雁夢秋清江色冷人襟
囑君短策須牢把路入雲門滑更深 
<ps>凍雪</ps>
 因風吹落千巖上依舊風吹竟不開老樹巢傾喧鳥雀
孤城雲幔隱亭臺偶凌晴月還交潔暫炤寒曦未肯灰
直待普天春意轉自成活水下谿來 
<ps>春遲</ps>
 與爾似無約斯時意必還竟先何處柳忘卻此重山雪
偶開晴色峰猶雜燒顏忽聞遷樹鳥啼入小溪灣 
<ps>次韻友人雪梅</ps>
 隴畔孤芳不自標敢將顏色類瓊瑤夜來偶被青山雪
拶出寒香滿院飄 
<ps>早春送段峰同參還黃山（二首）</ps>
 春寒漠漠春陰垂江村正及梅開時問君辭我將何之
願杖履還遲遲他山途遠何必歸 
 天都峰高青鬱鬱仰面令人望不極君今拄杖欲重登
為憶松間舊茅室茅室經年人不歸庭餘虎跡苔生扉
君若見兮心莫非峰上閒雲仍舊飛 
<ps>金粟解制送純一禪人禮五臺</ps>
 金粟峰頭燒痕綠啼禽兩兩來幽谷阿師把杖欲出林
雪水漫漫浸雙足負卻梅花一段情心心只望臺山行
臺山風月亦何遠莫被文殊換眼睛 
<ps>留別發光同參</ps>
 草碧春流漲余將詢水程別殊難此際誼乃自三生分
手看煙暮移舟向月明幸同存古志不苟片雲盟 
<ps>過中峰</ps>
 一徑緣蘿上群峰此獨陰短墻能隔世野竹自成林閣
靜留人坐崖寒遲鳥吟石潭相對處幽意更深深 
<ps>題西施梅</ps>
 繁英疏幹暗藏春開向東風態轉顰炤水似矜傾國貌
倚窗不異捧心人苧蘿溪冷香魂斷吳越宮深草色新
千古芳顏今再見投詩殊恐眾花嗔 
<ps>春日酬諸友過訪</ps>
 萍跡無常寓枯懷畏見人頗思聞諒益深欲晤言頻俗
貌都宗假虛襟共托真今朝過溪上夫豈為觀春 
<ps>贈湖上居主人</ps>
 久夢湖光勝何期此日尋夕陽紅滿棹春水綠浮襟籬
接平疇曠門當野樹陰從知靜者意不減臥雲深 
<ps>贈戒雷震公二首（時問寓花山）</ps>
<pb n="178"/>
 孤雲飛飛與日俱馳人生失路一何傷悲青山之顛可
以委蛇每對吾子春生兩眉含光銳志蕭然其儀方今
何時煙艸離離長嘯出門山犬相隨春風逮半繁花葳
蕤天空神放賦詩亦宜凡百君子貴有所持 
 盤溪深處白石齒齒上偃蒼松下渟流水唯此流水君
心可比契闊相見淡然而已依依山堂竺文在几飛鳥
啼花松聲引耳感此春陽百物俱美謦欬清風凌越前
軌並坐峰頭看閒雲起 
<ps>讀經花山答竺塢主人見寄</ps>
 孤雲雖依山之顛有時能下山之腳我公見之雙眼青
此意悠然匪無托琅玕自種羅小窗世事從教付秋壑
高原紫茸昨自采念我野人乃分酌詎知野人百無取
短策年來甚蕭索松間細誦月明詩繞樹南飛感鳥鵲
多君遙惠金石聲引領孤峰煙漠漠 
<ps>張興公不歸園（其園不事營構取乎自然）</ps>
 不歸先生達而野醉裡作詩仍自寫吳門山水古到今
竟竊為園不酬價有問先生以何術撫掌答云我用假
以其假故不我歸且以假故歸我也春風溪上烏角巾
一段青藜手中把傲睨笑彼風塵兒未有閒情來樹下
我亦天涯旅泊人下無卓錐上無瓦徑欲相攜剖一塵
遨遊＆unrec;＆unrec;無邊春 
<ps>湖上吟四章</ps>
 飄飄湖上去風微水鱗鱗如何無花處而見無涯春冷
然發長嘯響落青蘆濱 
 湖光雖無窮入我雙眸青扣舷喜徘徊雲在波心行同
舟忽一笑萬象非徒形 
 鳧鷖狎何之漁人網俱開遙看孤城曙勃勃多飛埃應
有同心者旦暮乘桴來 
 空波淡無言靜思如有關我非蘆中人所往亦何艱羨
彼平沙鳥高飛遂知還 
<ps>新夏登虎丘（五首）</ps>
<ps>禮隆祖塔</ps>
 短塔山之畔萋萋艸沒階燈光傳已遠靈骨豈終埋睡
虎爪牙伏名丘靈水匯法音誰更演黃鳥口喈喈 
<ps>尋清遠友人</ps>
 所謂伊人在遙遙隔一津杖藜來自晚山葉碧勝春塔
影居然古客遊時見新隱扉何處是欲向白雲詢 
<ps>可中亭待月</ps>
 正可斯時上平臺人已虛直須光盡吐始不坐孤余翠
瞑煙如浴亭寒石共居冷然還起望高壑夜鐘餘 
<ps>平遠堂坐雨</ps>
 曉雲飛不定山樹忽沉蒼寒入裳衣薄溪深耒耜藏目
難窮遠際鳥或度空荒坐久餘情肅泉聲如在堂 
<ps>第三泉觀魚</ps>
 洋洋仍自逝不入校人庖泉冷視為宅萍香或作肴戲
波常獨往偶鬣若忘交千古濠梁意猶然在石凹 
<ps>藤谿禁足答同人化公見寄（二首）</ps>
 寄形雖共此青山詎及山雲解往還木葉自交長夏茂
蓬心一若素秋閒枕邊文字時忘玩樹裏煙巒意所關
好是同聲惠佳句頓令筇策欲追攀 
 虛堂隱隱隔籬門永日徜徉步履尊春度藤陰多積澗
雲開山影自來軒忘機可並鷦鷯適有夢寧非蝴蝶魂
幾度夜窗明月上孤懷曾憶共君論 
<ps>山霽</ps>
 曉起東林霽開軒雙眼明空青剛映日寒綠忽啼鶯幾
處風泉亂一聲山磬清支筇修竹下領得最閒情 
<ps>雨後望南湖有感四章</ps>
 空山積雨平湖水多瀰瀰揚波欲汩我禾禾根在泥云
如之何 
 相彼狂波匪隄曷防嘉言君子匪斯曷臧言念伊人中
心孔傷 
 吁嗟水矣不忘其深胡為人也而狡其心狡心災人無
乃自侵 
<pb n="179"/>
 彼心既狡于理奚贖乃矜乃省我誡我勗他山之石可
以攻玉 
<ps>寓明州福泉山值雪柏和尚忌辰追念法乳作偈
（四首）</ps>
 的的西來意明明會者稀直饒擔荷去早受路程譏浪
舞龍門險雲橫鳥道微永懷冰雪老此日露全機 
 秋雲抱靈樹微雨淨花臺將候虛空體冥隨眷想來虎
眸含水鏡鶴骨蛻風埃小子持盂杖追吟亦快哉 
 不更懸師照分明在目前愧無三句語聊炷一爐煙涕
拜雖空憶婆心必見憐長吁難雪恨鼻孔昔遭穿 
 世妄謂渠死我觀初未生死生留不住木女夜吹笙古
澗清風在虛堂冷燄明其誰陳法供萬壑奏松聲 
<ps>明州福泉山早秋寄懷吳門同志（六首）</ps>
 秋風到蓬戶小雨亂飄絲良以君能詠詎關人見思露
涼蟬欲化樹老葉先辭尚記蘆花艇月明同泛時 
 念別猶彈指冷然秋又過山青堪作夢心死更無波知
我能乎幾如君較未多何當對詩硯一笑響青蘿 
 領取華亭意孤舟天地寬別君今幾日秋艸露漫漫坐
對山無盡閒題竹數竿懸知曲肘臥心與暮濤寒 
 亦向青霞住秋聲應早聞樓登中夜月衣卷數峰雲遠
志將奚適孤風每壓群蕭蕭林社晚期子振清芬 
 昔以微蹤念飛書遠過江勝遊悲自負秋緒更難降雨
歇泉流樹宵清月在窗扶筇立松下巢鶴影雙雙 
 青眼看人面多君有遠情山思空手乞雲欲並鋤耕野
寺一回別西風隔幾程念之成不寐纖月上峰明 
<ps>酬孫化初見懷</ps>
 麥穗初黃稚筍青與君從此得論心只今莫謂都如夢
千古清風在竹林 
<ps>舟中望虞山</ps>
 入眼還如故蒼然秋色深愛君高古意契我寂寥心日
夕羊牛下峰寒松柏陰自嗤成野鶴不眷舊巢林 
<ps>秋日寄梵菴友人兼簡孫化翁</ps>
 一錫凌然挂碧峰笑談相得白眉翁天高海色看無盡
庭暗雲光掃不空把臂每同宵步月省心何待曉聞鐘
會須領此秋來意萬壑初生剪葉風 
<ps>弔華山戒堂師（有序）</ps>
師生平好義襟度高爽卓錫蓮峰一以恢新支公舊
業為心見同儕能詩習經者誼尤篤將逝以願中止
歎曰世鏡花也身水沫也誠無久駐容再來也囑弟
子三日後當以遺骨付火大拾灰散於峰顛毋瘞土
礙常住地余弔之日值風雨大作。
 蓮華峰上白雲秋風雨凄其萬壑浮誰謂影堂師不在
卻悲支社願空留可無世想緣遺骨或有朋情念舊遊
徙倚石橋重悽歎淙淙野水向人流 
<ps>賦得人閒桂花落</ps>
 本亦自開落初非有待人若為香到地忽與意相親山
夜靜若此澗扉誰作鄰婆娑孤影下幽壑領餘春 
<ps>秋日看西山出雲</ps>
 倏焉凌一片蒼嶺遂紛披以入當秋眼彌深若幻思將
飛如欲斷仍合令人疑或有為霖意端期在此時 
<ps>雨夜集龍樹菴兼送鄭季真還洞庭（得秋字）</ps>
 此晤伊誰訂高齋適共遊燈延無盡夜雨送欲殘秋靜
想悲何寄同聲賴有儔倘餘縹緲夢炬與渡江頭 
<ps>天宮寺玄若機公掩關過贈</ps>
 十月霜花始見冰君心初不乞人寧一關聊設收吾足
萬象從教自轉經客有過門輕未面詩于靜養句皆靈
可中消息無須問竹影秋聲日在庭 
<ps>詠雪</ps>
 經歲不常下冬窮始見零響空疑弱雨飛壑已吞青冷
極風翻定雲同日不形嚴威似難抗蒼竹俯于庭 
<ps>繡水比丘願公乞挽母辭</ps>
 吁嗟兮願公卓錫繡水邊手芟艸茅營數椽大都不作
自栖計為安母氏藏修焉母子相依同學佛六時蓮漏
<pb n="180"/>
聲無畢公若得閒仍註經獨坐明窗翻古帙吁嗟兮母
雖閨闈曉聖言凡作佛事不以慳見兒作偈每欣誦誡
令深進追前賢與兒並絕攀緣想未肯朱門暫來往家
嘗飯飽度歲時一方聞者靡不仰吁嗟兮茫乎浩浩陰
陽移鄰人窺髮解有知一旦異香生臥室阿母脫去蓮
華池我師自茲失其怙悽感庭闈唯獨步鳥鳥畏聞中
夜啼白雲怪向寒空度吁嗟兮西方聖人有範傳出家
兒必剪愛緣於師豈實愛緣重特傷母德無由鐫我曾
西風扣師戶聆師始末潸然訴意嘉如母世所希遽棄
閻浮何以故吁嗟兮斯人已逝惡可追勞生同夢誠足
悲大塊茫茫醒者誰 
<ps>冬日臥病寄訊玄微師</ps>
 溪櫐層水野積陰蕭蕭雪霰打疏林與師契闊何多日
使我懷思若此深喜得一茅移在近無端雙豎忽來尋
勉封尺紙呈寒信佇待春風惠好音 
<ps>己巳除夕病中</ps>
 清夜從來艸艸過動人無奈此宵何自燒殘燭陪孤影
強作高吟坐病窩澤下有泉甘我困水中擇乳讓于鵝
涅槃堂裏禪如是懶把安閒法再歌 
<ps>庚午元旦</ps>
 霜空將曙氣冥冥起視猶懸三五星盡謂此時交歲首
還從何處見春形江山帶雪皆呈瑞草樹消寒欲露青
獨有孤峰窮乞士依然蒙褐坐茅亭 
<ps>侍金粟老人赴閩黃檗山結夏（四首有序）</ps>
山有九潭十二峰為斷際祖脫俗道場　神廟時相
國臺山葉公請賜全藏建大閣供奉留詩山中老人
依韻拈提示諸衲子因追和寫茲山名勝紀一時法
會云。
 千峰影裏古檀場縱目壺天自一方閣迥煙霄藏梵字
殿迴雲壑坐空王層潭噴練飛流遠列嶂排青引秀長
信是翻騰龍象處不孤千里一葦航 
 重巒蒼翠幾迴盤到此方知宇宙寬庭樹未嘗聞雪覆
岩房常自帶秋寒香爐日射煙紋直屏幛雲籠石影端
無限其間好風景晴陰不礙往來看（香爐屏幛二峰名） 
 群巒靈異探無窮幾陟崔嵬御冷風竹霧有時生白晝
溪雷經歲響晴空夜深虎嘯寒崖黑月落僧看遠燒紅
因憶當年黃檗老全機猶露海山東 
 石橋大樹布涼陰旛影高懸最上岑山鳥來時人不識
潭龍隱處世難尋一聲清梵風何度千古名巒氣未沉
九夏試看行祖令當陽棒喝指同心 
<ps>辛未春掌記育王喜堂頭老人赴元公黃司理請
住天童山</ps>
 正法眼藏瞎驢滅河北宗風得大行共仰剎竿標揖讓
（亭名）故多龍象遶長庚（樓名）瑞徵池面萍浮錦令轉峰頭花
放晴應祖高風儼然在欣看一棒振家聲 
<ps>育王山解制</ps>
 大家相聚鄮峰頭九十春光共唱酬不識而今甚時節
又扶筇杖恣清游 
<ps>送唯一潤公之武林</ps>
 天童祖道幸重光君去他山道路長莫謂六橋春已盡
餘花湖畔尚留香 
<ps>偶過鄰菴主人餉以筍茗</ps>
 深松斜日扣精廬茶筍相留道味餘直令齒牙忘不得
柴門分手更踟躕 
<ps>送梅冰</ps>
 漠漠煙林曉俶裝問君君欲渡錢塘相逢莫冷窮途客
儘有奇詩滿布囊 
<ps>上虞道中值雨</ps>
 雙雙黃犢綠楊邊牧子披蓑耨遠阡彼此相忘情自得
滿途風雨滿江煙 
<ps>梁湖放舟</ps>
 麥浪風翻遍地黃平堤遠水接天光客行日暮歸何處
遙望青山放野航 
<pb n="181"/>
<ps>東關夜泊書所見</ps>
 尋常眉目假衣冠一曲清歌舞袖寒坐立燈前客無數
何人眼不受渠瞞 
<ps>育王歸酬素純法師見懷適越值雨之作</ps>
 越國青山舊揚帆試一稽得風從所適蒙雨未為悽海
鳥沙常立江花煙欲迷此時悲不共春滿若耶溪 
<ps>答素師</ps>
 好音三月與君違憶著仍從舊路歸溪樹已孤花若笑
庭陰及見鳥于飛再賡白雪分蕉葉共對南風坐竹扉
若問明州別來意彼中早已換春衣 
<ps>贈善士</ps>
 君家住在金閶西素風清德勝幽栖雞鳴禮佛看門外
來去人聲似馬蹄 
<ps>初夏扣玄若機公關再和前韻（二首）</ps>
 棲遲遑問萬山冰一室幽深自可寧即此人皆不見處
好持佛所未談經花枝雖淺春無盡晤對靡儔石亦靈
近日南風傳夏令想兼疏雨夜來庭 
 兢兢戒足履淵冰昔者其馳今且寧插艸天標吉祥處
雨花人讀古皇經新筠放節芊芊秀老樹敷陰葉葉靈
宴坐於中知自得了無餘事雜方庭 
<ps>同人化公掩關聚奎塔鶴林法師方丈</ps>
 只此袈裟方丈地便是當人住足處寢斯食斯宴坐斯
動止綽然有餘裕鶴師昔日據此室曾為人天談妙義
未了公案殃及誰爰有君家能繼世扶搖歸來六月息
繞岸荷花動香氣青山一片來屋西堵波層影當軒樹
寶鈴鎮日和風鳴蓮漏入夜惺客寐圓光洞徹無外中
景物眉端宛然具竹籬之畔時經行村南煙林若圖繪
四十九年無一字箇中不著西來意君於談笑謦欬閒
獨露全機匪文句嗟今之人目多昧阿誰識此關中事
相見無殊啟口差白首茫茫無本據五濁誓入先覺心
娑婆持經靈山記三載期君于要津放開一線拯是輩 
<ps>夏日寄酬古津同參（二首）</ps>
 鹽官古佛地聚首幸于斯萍跡原無束秋風各自之所
矜多病際能免故人思長日清陰下頻看舊寄詩 
 此身同一寓南北定何時四海雖云友參依得共師抱
貧嗟獨立言志憶相知逸翮今安適南書空遠馳 
<ps>題繡水興善寺呈玄微老師</ps>
 參差祗樹碧煙重清梵泠泠出此中碑讀宋梁傳往事
村餘桑梓識新豐雲霄殿閣登來迥水月軒窗坐處同
今古傳燈應未間隔溪漁火夜深紅 
<ps>病出天童留別空林遠公</ps>
 君病留山我病行病中不隔弟兄情未須南北愁拋擲
此道還期共主盟 
<ps>天童山中寄慈門同參</ps>
 等閒相見又無事唯是不來還憶君乘便山頭通一信
同風千里自應聞 
<ps>梁湖道中逢爾戒</ps>
 西風吹袂涉長途故友俄逢覿面呼笑問到來何處所
青山疊疊是梁湖 
<ps>西湖宗鏡堂晤江似孫出示所輯僧史</ps>
 憶別春雲上相逢又水濱湖空煙近午山靜寺如晨古
錄文重續高僧面再新願言無彼此同是法門人 
<ps>宿徑山化城寺</ps>
 落落雙溪古化城到來龍象息馳情竹分蒼徑流雲冷
樹湧瓊樓聚鳥鳴全藏手鐫文彩露一花心放祖機明
君看水碓何人踏盡夜空山不住聲 
<ps>東坡池謁雪庭大師出示詩畫</ps>
 朝陽峰頂帶秋寒茅屋相依歲月完綠竹掃窗時換影
白雲觸石忽成團偶拈麈尾千山伏獨唱獅音眾籟殘
信筆畫圖攤不盡東坡池水蘸應乾 
<ps>聞趙君平舅氏訃</ps>
 大野飄風忽地來天摧梁木使人哀空遺冠履承南渡
無復文章落北台艸向秋生封讀院雲隨路起暗泉臺
<pb n="182"/>
宴居欣佩朝聞旨處順安時大夢開 
<ps>過龍樹菴和戒雷諸友結夏閱台教之作</ps>
 老樹傍菴起托根非括蒼虯枝競分蔭宴坐如蒙香斯
林問誰闢朋來多遠方詠詩匹齊貫作賦凌高唐豈唯
談妙師追武無徬徨伊余祇此躬蓬轉何所將是中曾
把臂談笑初未忘今來對芙蓉秋水漾虛廊三生匪期
待一飯明家常緬爾雲在山悠然魚逝梁目擊斯道存
今古俟誰昌薄暮秉高燭衲衣覺深涼征人不自息空
悲宵路長詎知吾輩觀足底皆周行微言苟生慮大道
終茫茫願言靈鷲花拈出同芬芳 
<ps>秋過陳含赤齋</ps>
 坐見西山來爽氣衡門之下記曾臨三年浪跡秋雲遠
此日開軒暮雨深偃蹇共忘浮世事棲遲實獲古人心
曠談偶論吾無隱叢桂幽香滿舊林 
<ps>冬行（十首）</ps>
 殘冬餘十日窮子趁舟行轉眼故山失迴看剩雪明岸
低鴻雁字風急布帆聲此際中流坐悠然見古情 
 衰柳青猶未寒塘曲且長何爭旬日住卻借一葦杭白
石新知少青山舊誼忘殷勤咨短策應逐片雲行 
 率土安歌擊余生非不辰自矜無善術所以抱長貧野
寺慚留我山茅肯貸人飄飄湖海上宛似一窮鱗 
 悾悾何不信惘惘且非愚或以膠投漆堪給我喪吾海
鷗機不近梁雉色難圖喜是生平慣重寒在道途 
 只此南遊志翩然無夏冬三登懷老宿千里陟層峰途
路冰霜厚江關煙水重辭吳還適越底事告誰儂 
 孤蹤隨旅寓畏值是陰霾有骨寒頻戰無朋病與偕步
趨曾不異形影似相乖極目桑榆晚悠然動所懷 
 久焉疏世愛跡已落江濆不謂遠遊感偏于茲日紛誦
詩空陟岵懷土但看雲無限悲涼意逢人未敢聞 
 八十尚行腳吾宗有典型若將傳不習空具骨無靈晷
短程難計天寒席不寧似輸溫飽者高臥笑伶俜 
 遠道固常涉冬行未可言朔風朝動地積雪暮飛原乞
食村煙斷投荒山月昏了知皆我分不作路難論 
 芒鞋日已邁鄉似入無何物尚看來古方言不辨多參
差雲岫影空闊海天波俯仰忻相得臨風一嘯歌 
<ps>和時中友人十客吟</ps>
<ps>客山</ps>
 雲鳥日來去青山不礙人棲遲良有託登陟豈無因夢
寐見苔壁行藏近隱淪振衣千仞上極目笑風塵 
<ps>客水</ps>
 飄泊渺無際滄波處處寒星霜愜鷗夢歲月老漁竿問
世津何在為家水亦安江流行不盡相對日漫漫 
<ps>客舟</ps>
 塵土欲何邁扁舟海嶠青自將孤影載若借一枝寧不
繫無殊客同浮轉笑萍乘桴非所願隨分泊漁汀 
<ps>客寺</ps>
 香剎白雲抱古今從所居覓波曾笑鹿彈鋏不求魚坐
臥窺清範春秋簡竺書曉鐘還自省塵夢看來虛 
<ps>客雨</ps>
 朝雨從何至客懷當久枯稍霑衣足潤時響物應蘇野
館遲孤屐長林列畫圖故園何處見千里緣平蕪 
<ps>客雪</ps>
 植杖同雲下千山一色銜孤光交役面寒氣撲重衫鄉
國何從辨行歌自不凡飢禽休更覓仰止是蒼巖 
<ps>客貧</ps>
 錐立曾無地論貧莫客雙笠飛同野鶴囊淨一秋江弧
矢志無易谿山足盡降相逢憑爾汝兀傲自成腔 
<ps>客吟</ps>
 羈思未能吐嗟咨已再三夜缸虛照影鼯鼠靜窺談幽
響雲難遏中情客不堪吟成還兀坐一字若無諳 
<ps>客夢</ps>
 旅次忽成寐霜寒夜未央故園千里見冥蝶片時狂栩
栩自為適悠悠幾易方華胥風俗好頓使客心忘 
<pb n="183"/>
<ps>客歸</ps>
 逆旅一天地客歸何所之應知環轍際不異隱居時桑
梓村咸綠淳龐世可追歸歟安用歎耕鑿此中怡 
<ps>孤舟蓑笠翁獨釣寒江雪為雪舟禪衲賦</ps>
 寒江極目凍不流雪花紛舞傾漁舟大地凝然盡一色
萬山蒼翠俱蒙頭此時試看是何境乃翁猶自垂綸鉤
大似朱涇古船子錦鱗未遇心難死不計工程得便休
一蓑一笠江之沚我亦生平求我儕十年放艇浮江淮
蝦蟆鰍蟹自無限斯鱗不見空悲懷雪公自是瞿曇翼
湖海茫茫放蹤跡翛然來去若虛舟絲綸舒卷無人識
常年歲暮飛雪來一竿江上三徘徊風高水冷魚何處
兀坐孤舟未忍開垂鉤意在深波裏四顧寥寥無伴侶
此翁全身應是師師之面目猶船子離鉤三寸如何道
知音未遇從人誚縱使風濤四面狂斯須安肯收其釣
君不見任公投竿向東海求魚不得經年待由來大就
不近圖灌瀆守鯢咸笑怪一朝巨魚上餌波若山聲名
震赫流人寰 
<ps>陸葆翁偕侄君求見訪坐雨晚歸</ps>
 煙暖長林草色新一門文獻舊相親眼青來顧雲泉客
道在不隨車馬塵衣履豈爭方外異笑談時領坐中春
晚歸更愛空山好松雨遙看灑角巾 
<ps>春日晤趙公安表弟言及疇昔</ps>
 孤蹤南北久如萍一別衡門歲幾更乍揖共疑顏貌換
縱談全忘語音生宛然一脈壎箎象靡間當年手足情
煖日橫窗持茗坐庭柯有鳥正嚶嚶 
<ps>酬張尊生問初機入道之什</ps>
 別來將謂昔人非相見依然舊衲衣湖海數年霜骨冷
溪藤一幅德音微心空誰謂調猿險絕學應無害馬依
特向滄溪通一信箇中曾不擇初機 
<ps>乾元浪公自天童來破山</ps>
 海岸辭獅窟天涯念故人遠行寧謂獨相見共憐貧詩
骨猶然勁談鋒不落塵坐看庭卉放無隔甬江春 
<ps>蓮涇尋戒雷諸友時玉蘭盛開</ps>
 眾木綠為蔭粲然春獨凝我來溪上寺仰止見余朋物
理似無間花光較莫勝白雲同潔性遙度或相憑 
<ps>鹿山養病自感</ps>
 病入膏肓藥莫投暫收腳板鹿峰幽此身雖在端如死
何事堪為用別求長日得餐資眺望綠陰無語寄交游
目前獨見蒼山影坐臥相親在小樓 
<ps>浪公別我鹿嶺度夏婁江偈以勉之（二首）</ps>
 從來浪跡似飄蓬去住何須定北東但得眼前知己在
不妨長夏臥清風 
 鷦鷯雖適一枝棲爭似鶤鵬六月飛志士大都思致遠
莫教白日等閒歸 
<ps>斷石弟冒暑過嶺</ps>
 六月日頭熱如火路上行人有幾個爾特遠來著甚急
上嶺通身汗不顧余貧徹骨了無依爾能念我誠亦稀
臨行一物苦無贈珍重途中好善為 
<ps>石奇兄同賀九寺休夏旋即言別賦以志感</ps>
 九夏流光彈指徂弟兄行履便相殊草鞋莫怪又為客
家舍何年不在途擇木自將悲小鳥飄蓬其敢悵征夫
涼風屆節山山冷愁獨孤峰見葉枯 
<ps>早秋抱病出山與戒雷培風二公夜話貝葉齋時
震公亦在病中</ps>
 秋氣下群岫悲哉如客還觸之情自遠況以病相關樹
迥忽生夜榻涼猶在山燈前言咄咄半是法門艱 
<ps>秋風</ps>
 秋風肅殺從何來蓬然一振千林哀林端鳥寒驚落苔
咄哉人生有骨獨不覺悠悠醉網何時開 
<ps>憶山中叢桂</ps>
 所托在深谷叢開人未知香流雲外影花冷月中姿高
碧明誰意落榮關此時西風同有鼻未可謂吾私 
<ps>夜起</ps>
<pb n="184"/>
 夜起孤峰上一月獨在天纖雲不為度空碧窮無邊此
時人影孤艸木同肅然見彼三五星燁燁明河間 
<ps>蟋蟀</ps>
 亦恃爪牙利當秋銳志生聞聲知有敵在檻互思爭勇
怯寧先見軒騰但直行莫將成敗論天壤一豪英 
<ps>燈下草蟲鳴</ps>
 微物依時化寧知托草深夜光鳴若出燈影射何尋聲
促誠無緒悲長亦有心蕭蕭涼露下相觸每成吟 
<ps>乞鄰竹</ps>
 艸木帶清勁生平愛竹虛以登君子砌未及野人廬仁
里幸無擇霜竿自喜疏大鈞何定宰把柄在尊鋤 
<ps>茶聲（二首）</ps>
 勺水誰將試躍然鳴不平似曾投我耳初未辨何聲冷
傍虛簷月深開良夜情吾將觀彼起恍惚悟無生 
 一燈虛炯戶想見杳冥過能語物如此無停意若何空
山旋合響微水笑生波幸有知音在論源自不那 
<ps>秋寒</ps>
 蓏架不生寶蔬畦若剪霜靜思秋未盡乃爾物如傷閣
坐停風色書開餘冷光授衣時及此誰念客無裳 
<ps>賀九寺秋集（相傳吳王夫差曾于此宴遊）</ps>
 豈為尋秋至相期有素操既憑峰影碧且聽葉聲高來
去輸雲懶古今悲客勞寺名稱賀九未可著吾曹 
<ps>喜山遊大風得霽</ps>
 林林霜鳥似相呼幽討心期定弗孤枕上亦猜風響異
山中果見雨光無白雲獨往終何想古策深投自不拘
寒翠拂空晴旭遠未妨餘潤在崎嶇 
<ps>山行</ps>
 獨歷不喧徑曠情隨我興遠看天落鳥忽見樹來僧履
下曾無滯杖邊多可憑悠哉此行際峰影過層層 
<ps>落葉（二首）</ps>
 以此見秋意飄飄不自持響窗寒似切在幹綠先辭漸
致星霜落無愁鳥雀危唯應舊時月深夜到吾帷 
 樹樹同看下後凋何未知豈圖存以本莫肯戀其枝難
卻秋山去還於石徑期物窮機自轉原不待風吹 
<ps>聞砧（二首）</ps>
 寧問擣何處秋風遍此音未堪傳旅夢因以喻閨心遠
道或無寄清宵空不禁悠悠霜塞外寒信莫教深 
 涼夜所同愛有聞能宴然月華流靜砌河影界高天燭
滅漏應轉風凄情若牽孤城誰謂遠刀尺在吾邊 
<ps>曉讀</ps>
 谷口雞聲亂氓心皆有親獨持平旦志相對古之人蟲
鳥趨光響冠裳落暗塵山川仍在目起視已如新 
<ps>觀穫</ps>
 各自歡秋有荷鎌來遠阡婦于晨即餉禾向晚俱眠耒
耜念前力雨暘懷上天乘時輸井稅家室可陶然 
<ps>宜舫</ps>
 小搆依林望不遐啟窗晴雨幸無遮能安野志猶臨水
欲使浮蹤莫定家夢裏得閒尋海嶠坐中生白認蘆花
相過偶值同心侶亦訝棲遲傍遠沙 
<ps>蟢蛻</ps>
 其想又安寄如將外是形猶然戀空壁未肯墜虛櫺物
類有如此化機無暫停栖塵影內隱見自多靈 
<ps>蝶影</ps>
 動止不無待往來欣有依若將具頭面秖欠飾容輝同
夢何分別從遊自不非花前看栩栩一似有情飛 
<ps>聞琴</ps>
 虛室泊然坐行雲來繞窗冠裳游上世屏几濯秋江浩
氣偶宣指古音非待腔淵淵自終始天地聞無雙 
<ps>無菊</ps>
 惆悵今秋望東籬菊信虛霜根曾自立寒蕊傲無舒風
雨重陽近閒門五柳如悠然憶陶令采采對琴書 
<ps>秋夜</ps>
 秉燭忘深坐涼風數度檐穆然清夜味惜不四時兼耳
<pb n="185"/>
目忽為遠神情自覺恬靜聽窗葉下應是露華霑 
<ps>中秋前二日同戒雷葦浮諸友坐月白公堤</ps>
 目接蒼涼盡水光幽懷無際起船窗留人喜自來明月
炤我寧須倩夜缸幾處歌聲通遠翠半秋雲氣結高幢
平堤更覺同吟好影顧雖殊志不雙 
<ps>中秋對月作</ps>
 靈魄自今古何曾一改常歷天因不息照物乃無方花
影秋剛半蟲聲夜已長世人憐正鬧寧解共清光 
<ps>入山書寄震公（二首）</ps>
 昨山來友信曉寺感吾神雲鳥戒輕舉松蘿修好因仲
尼無已甚我獨感遺人古策寒郊外仍將嶺翠親 
 飛葉隨行棹秋光照客顏喜因蹤跡泛翻得去來閒交
深誰真歷德孤君獨關遙知今日寄有夢到空山 
<ps>壽恒宗老宿</ps>
 師生重九後時節正高秋菊意猶相待霜花始見浮道
無今古變眼任歲華流峰影朝還暮禽音去復留家常
飯有據荷芰服無謀宴坐長林寂經行一塢幽箇中唯
自得此外更無求甲子隨人數僧祗不我修并忘山住
足寧用佛安頭聞道來稱壽支筇笑不休 
<ps>有客夜過扣關貽詩</ps>
 病質如埋小閣間畏人飛錫問青山相逢共喜曾相識
一笑寒燈夜啟關 
<ps>早雪</ps>
 先集不聞霰巢禽看亦疑白紛松影亂寒重艸根知忽
止遂無跡乍零人謂奇煢煢道途子多恐未相宜 
<ps>冬日過支遁北峰寺</ps>
 古塔松陰見相傳是北峰到來天漸隱行處石多從殿
冷留香火僧疏息磬鐘道林遐入想彷彿得幽蹤 
<ps>癸酉除夕風雨達旦拈示二偈</ps>
 臘月三十年盡日世人奔競皆休歇山僧隨例送殘冬
竟夜燒松暖窮骨 
 春風何處又來賓滿目青山復見新莫怪夜來風雨大
聲聲滴滴報諸人 
<ps>早春答空林遠公見懷</ps>
 千里江關忽寄詩知君憶我早春時梅花湖上雖無數
手倦何嘗折一枝 
<ps>春日還破山逢舊友</ps>
 數載行蹤各悄然忽逢顏色宛如先世緣隨順年雖往
道味重溫志愈鮮莫謂虎溪無月待自應龍澗有燈傳
生涯此去君休問鼻孔人人本遼天 
<ps>送培風慎獨二公禮育王舍利新昌石佛</ps>
 雙策南行似鳥飛春山千里共依依明州舍利新昌佛
面目親瞻記取歸 
<ps>示持經者</ps>
 貝葉頻翻向古臺舌根不動口門開等閒欲識持經者
試看梵音何處來 
<ps>題古井</ps>
 直下澄渟觸即波往來井井飲人多山僧日用雖常汲
歲月知他歷幾何 
<ps>虞美人花</ps>
 一從垓下喪英雄甘散香魂作艸叢今日不知誰楚漢
玉階獨見舞輕紅 
<ps>聞時中兄弟在湖上寄此</ps>
 有念西湖上煙光四面新時通載酒客不礙打漁人兄
弟能常往堤橋寄遠神離鉤三寸意目擊向誰陳 
<ps>答友人看新緣見懷</ps>
 春山一別幾經旬又見長林葉吐新過雨光鮮疑帶染
凝煙綠淺自為紉忽招黃鳥流聲至能動幽人寄想頻
病足自看何懶甚芒鞋久冷亦生嗔 
<ps>送友陽羡休夏</ps>
 君之陽羡幾時來時值庭榴大半開臥想熏風吹面處
綠陰一棹信悠哉 
<ps>臥疾吳門寄山中同參（二首）</ps>
<pb n="186"/>
 暫下天童過二春病緣隨順不無因雖然寓在蘇州寺
寤寐一同山裏人 
 兩度過堂磁碗濕三通普請草鞋親莫道吾今不預數
從來遍界已分身 
<ps>病中口偈（十六首）</ps>
 十二時中常用惺惺暫時不在如同死人 
 聖凡之岐由於一念一念不生全體顯現 
 不昧本體念自不生日用堂堂無不現成 
 因事生心依無息念背覺合塵動靜兩片 
 遇惡則憎觸愛則喜迷己逐物倒念斯起 
 不怕念起唯恐覺遲念而能覺起亦何為 
 古人有言病是良藥我今病中一念自覺 
 閒學閒解埋沒祖心一念自覺徹古徹今 
 閒思閒想埋沒正見一念自覺萬年無變 
 閒問閒答似費唇舌一念自覺萬象齊說 
 摘葉尋枝非佛所印一念自覺法法無剩 
 勞坐倦眠豈成精進一念自覺騰騰任運 
 夫人有病畏死到來一念自覺生死豁開 
 獅子遊行不求伴侶獨往獨來大千足底 
 全機大用從上標格覿面相呈橫拋豎擲 
 自覺覺他佛佛道同時有潛見道無達窮 
<ps>病中自警八事</ps>
<ps>避人</ps>
 古言相識滿天下畢竟知心能幾人不若閉門獨坐坐
一鐺瓔珞養精神 
<ps>冷事</ps>
 作祖成佛猶外務更有何緣欲強求本分衲僧須放下
莫將閒事挂心頭 
<ps>守困</ps>
 病入膏肓醫拱手此身徹困有誰知自甘放腳長眠臥
無意人前強作為 
<ps>務嘿</ps>
 淨名杜口於毗耶釋迦掩室於摩竭不是吾今亦效顰
明明箇事非言說 
<ps>慎氣</ps>
 等閒無事即安然觸著雷霆便現前恐賺拘拘攝念士
錯疑煩惱退三千 
<ps>節食</ps>
 食不消時多作病直須喫飯不咬米可惜今時學道人
常年運糞填腸胃 
<ps>禁遊</ps>
 閒尋閒訪殊無益一動一行須自看從上出家行腳士
豈因餘事浪盤桓 
<ps>順緣</ps>
 生老病死四種苦一切勞生免不得誠知緣聚本來空
生生死死吾安宅 
<ps>金閶倪明之吳秋厓放舟石湖扣箇中事拈示七
偈</ps>
 西來祖意別無奇日用當人要自知渴飲飢餐現成事
未須向外別尋馳 
 學世間法要人會我宗不會稍相當如其問著都明白
正落聰明強主張 
 莫認惺惺作主公試看昏睡主何從于斯自驗無分曉
生死關頭正未通 
 疇昔湖湘有老龐曾將一口吸西江君家鼻孔原無別
聲色叢中沒覆藏 
 塵緣浩浩應酬繁水長船高正好看覷破箇中關捩子
居廛不異住青山 
 行市平開貨色真現成交易日紜紜定盤星子何曾動
八兩分明是半觔 
 人皆可以為堯舜佛與眾生本自同一念不生高下見
塵塵剎剎自家風 
<ps>挽婁江鄭仰疇居士</ps>
<pb n="187"/>
 六十餘年順世緣能於忙裏自偷閒名山尊宿親曾禮
疏食清修老益堅精舍置成唯樂道要津把斷快談禪
臨行末後無他句一笑逢人舉箇拳 
<ps>題法華鐘</ps>
 晨夕熾然說洪音流十方唯宣佛知見以作世津梁寐
者忽成醒聞時咸返常靈山當日記歷歷更無藏 
<ps>贈宜修禪丈</ps>
 城東香剎舊卓錫有吾師五十知天命三千學佛儀竹
光涼內院荷氣淨秋池莫問滄桑事無生久自期 
<ps>看朱魚</ps>
 朱鱗數尾盆池裏或潛或躍萍花靡竟日相看氣分同
我忘乎物魚忘水 
<ps>題舜井</ps>
 一勺山泉汲不乾石欄無次蘚花攢共傳虞帝當年浚
漠漠煙光照影寒 
<ps>古錢詩（有序四首）</ps>
甲戌春仲楚之大冶縣地名道士洑忽震武昌刺吏
李公（諱吳滋）　命掘之得古錢蒼翠班剝寘水磁中可為
寶玩乃作詩紀異八月下浣戒雷兄出所賡之什屬
予和因步韻四章。
 點畫分明紀古年萬方維昔想曾宣藏山不朽昭前制
冒土無心卜後妍坐覯已符文化洽走瞻何礙頌聲綿
試臨淵水徵其德取象乎乾一一圓 
 塵埋苔蝕自多年古篆斕斑不可宣響奏空巒初歎異
光含樸質果呈妍相傳帶礪人何在流轉江山世已綿
最喜賢侯今日玩悠悠眼界亦隨圓 
 為漢為秦未考年叩之俱有古音宣蒼痕盡結千峰秀
錦暈平分一水妍謾比銅腥空落落從知帝運此綿綿
忻聞君子能珍重不使纖埃翳體圓 
 舉世方＆unrec;擊壤年青山久韞忽重宣若隨龍德時而見
盡變蟲文古且妍大冶已忘功不宰明窗相對賞應綿
君看土垢渾消處燁燁青光炤几圓 
<ps>四維寬公掩關爛溪冬日過晤因談住山</ps>
 七年一字無由寄楖栗橫擔各一方入戶了知人是昔
論懷不覺鬢俱蒼把茅期向他山聚頭角猶珍此日藏
擁衲終朝何所見冬溪雲冷過帆忙 
<ps>將入浙中示賀嶺勿枝（二首）</ps>
 樓外雲兮石畔松三年來去此山中性情豈止能相得
筆硯曾期在遠攻道本無階人莫授學非躐等自須充
雞鳴而起思無倦展卷彌懷古聖風 
 丈夫落地矢弧懸南北東西愧有年一見信余緣似夙
高飛期汝義應然煙深小閣峰峰雨聲滿空山樹樹蟬
此去浙中無別囑歲華須惜等流泉 
<ps>緇友葦浮篤志學詩更字漸于索言因勸讀古</ps>
 流水之為物不盈科不行君子志于道由漸達高明外
以謝塵尚內以思古人博學約以禮會友輔以仁誦詩
三百篇穆然溫且平可以鋻賢否可以陶性情可以處
群變可以立常經吁嗟今之學修辭無立誠援筆嗜新
句曷知＆unrec;人程吾子其毖之采實超浮名春風暖庭砌
霜月寒輕楹得閒時宴坐寂嘿觀平生善善何自長惡
惡何爾萌苟能思無邪不語亦雷鳴上下天壤間斯文
燦然形奚待紙墨上推敲然後精芻豢稱悅口義理足
悅心巴歌和雖眾喧譁豈成音君看秋鴻舉獨振雲霄
翎弋者徒有慕彼飛自冥冥 
<ps>賀九寺元日雨有懷</ps>
 青山日在簷茲曉佳氣足四顧無樵音群鳥自飛觸笑
我胡為來晏處此窗屋一編亦何貴挾之向松讀有懷
意中人生事同蹇促天涯不為遠狂奔如山鹿梅花偃
空池微雨聲忽續日月雖已新恐深窮途哭 
<ps>過乾元菴贈愍度老宿書雜華</ps>
 乾元蘭若開何代老樹蒼蒼夏亦寒靜者就中書大法
輕舠偶爾逗前灘葭蘆聲戛秋風早樓閣門開野水寬
目擊無邊華藏境炳然披露一毫端 
<pb n="188"/>
<ps>樵雲詩贈陳時卿文學（二首）</ps>
 亂峰深入不知名滿目雲英似可盛就此考槃聊采采
誰家伐木遠丁丁虛光忽映蘿衣白寒影翻隨草屩生
卻怪斧斤揮不盡放教為雨出山行 
 天涯途路久相違荷笠終朝在翠微一縷霏微隨鳥上
數峰盤結載秋飛運斤若巧俄忘刈出岫無心亦解歸
喜得幽蹤來往慣不須招手入山扉 
<ps>宿餘杭許氏山房</ps>
 不以山為淺相看竹自幽遠峰扶落照歸鳥掠平疇籬
落見村火松陰載暮秋高齋聊一寓語笑似曾游 
<ps>友人慈築招登石盂山（二首）</ps>
 飛泉天際不停流修竹竿竿露石頭獨上嶙峋挹蒼翠
令人想見政黃牛（政黃牛居是山嘗跨犢入市） 
 石盂開口向青天安置空山知幾年今日杖藜重撥出
鬢眉不覺映寒泉 
<ps>皎菴贈惺慵開士</ps>
 一菴小搆清溪上溪水漣兮入竹陰門設常關無過客
花開自落有鳴禽可中虛白不忘照世上紛譁未許尋
艸樹交光寒雪夜快聞靜者發幽吟 
<ps>介山夜集</ps>
 一笠西風似鳥翰勞生日月太無端好山忽記來相謁
良夜同餘不盡歡白露細零秋覺暮故人相在我無寒
那堪明發東西去紅葉溪頭把手看 
<ps>冬日還琴川宿慎泉居士齋贈施圓覺</ps>
 出世還須順世緣淤泥蓮產色逾鱔長年煉志惟參佛
清夜焚香共坐禪僧缽過門齋去慣市聲隔水聽來便
發揚盡是光明藏凡聖都盧一鼻穿 
<ps>賀九寺除夕</ps>
 山煙高下結寒流薄暮歸樵語不休世相從來無動變
人情斯夕自綢繆坐邊星影和燈爛定裹梅香逼案浮
展卷終宵無夢事曙光依舊到空樓 
<ps>元旦</ps>
 茫茫天地只如斯人意忻忻又一時古寺投香門早扣
清朝紀瑞筆先持鬢眉暗長曾無覺袍袖寒輕喜共知
自笑吾生隨大化春風不禁杖頭吹 
<ps>素純法師赴高丘菴講圓覺</ps>
 春水漾虛碧導師何自臨迷川垂寶筏平野振潮音三
界本無法四生勞此心幸從開正眼擺手出香林 
<ps>看新泉</ps>
 石立水如鬥新泉雨後來映松晴較雪鳴壑夜疑雷雲
際樵無過崖根花復開老僧看不厭四五坐蒼苔 
<ps>題畫</ps>
 停橈秋水望秋山秋樹無風葉自刪一段秋懷無與寫
靜聽流水過橋灣 
<ps>暮春答友見訪山寺</ps>
 夙尚登山屐茲來記石橋林香猶自合花事未全消溪
靜鐘遙發松寒雨驟飄本來心共朗謾惜鬢蕭蕭 
<ps>丙寅歲與達澄淑之二友寓明州福泉山度夏因
尋用剛禪師白雲窩舊隱</ps>
 久嚮白雲窩乃在白雲裏春深試一攀景物清且美麥
風吹布袍草露濕芒履隱約指山源盤紆過村尾力淺
覺路長坐石弄流水樵子負斧去回首招我侶賢哉手
中藜生平最知己相與凌高巔飄然忘所以雲峰卓而
秀巖花燦如綺安知薜蘿龕反在雙足底鐘梵盡無聲
竹木冷相倚昔人竟何在白雲猶帶喜徐步山之陽野
艸青亹亹誰家牛畝地頗得造物理群巒互奔向眾山
非所擬可以結衡茅可以脫敝屣可與麋鹿游相忘無
彼此但笑買山錢囊中竟無幾乘興復歸來東林月剛
起 
<ps>送淑之賢公結茅鍾山</ps>
 大梅老人古標格荷衣松食青山宅被人知是馬駒兒
移茅更入千峰碧嗣有龍山老尊者髮白深雲世無識
微吟一偈燼廬行都緣撞見密師伯二老孤風千百年
<pb n="189"/>
寥寥罕有若人出偉哉賢公生此時磊落軒昂氣奇特
覷破雲門險崖句拈卻教家閒紙墨遍參的有古人風
遠涉湖湘躡黃檗踏遍江西法窟來金粟峰頭看秋色
所至皆稱獅子兒兩眼對公不肯白抹過胡僧向上關
堂堂個事誰能隔從他古佛放光現腳跟絲毫動不得
春來同作海山游結茅欲就孤雲側自言平生了無事
寒則加衣飢則食悠悠世事不上眼何如高枕峰頭石
予聆此語喜不勝握手臨風吐其直吾公種性頗剛健
宜向青巒曳筇策雍容若彼二大老钁頭密寄拈花脈
埋光鏟耀歲月深道價自然隆艸棘只今末運丈夫少
佛日將沉良可惜俟公高張無盡燈一照群盲在昏黑 
<ps>登雪竇山偶題（八首）</ps>
<ps>千丈崖</ps>
 千丈崖高未易登天風盤壑響層層我來不費纖毫力
坐看閒雲腳下騰 
<ps>瀑布泉</ps>
 懸崖泉落趁風威亙古常如白練飛上下青山俱劃斷
何人覿面領真機 
<ps>翰林松</ps>
 蒼然不受雪霜凋寒翠斜分過小橋最憶千年古叢席
垂陰尚有哲人標 
<ps>應夢碑（宋理宗夢游此山賜碑）</ps>
 普天之下皆王土不動宸與到此巒夢事只今何處見
天碑卓立紫雲攢 
<ps>錦鏡池</ps>
 山池無水鏡光收寒葦蕭蕭獨載秋何處野僧來炤影
隔林相喚一聲鳩 
<ps>百花菴</ps>
 古屋相將臥艸萊百花零落更誰栽秋香此日熏藜杖
別有芳叢野徑開 
<ps>消梵臺</ps>
 振衣而上坐秋煙萬壑松濤正悄然一曲雲門少人和
餘音縹緲夕陽邊 
<ps>妙高臺</ps>
 俯看日月走西東四望群峰未有同寄語南詢須著眼
德雲應在此山中 
<ps>花山十八詠</ps>
<ps>法界亭</ps>
 空空一山亭坐看無內外攬盡眾峰青其名曰法界 
<ps>響水橋</ps>
 橋下水自流橋上水能響知音何處尋大地一隻眼 
<ps>桃花澗</ps>
 澗桃春放花也甚知時節靈雲曾一見悄然心便歇 
<ps>三轉坡</ps>
 上坡亦三轉下坡亦三轉青山不礙人上下俱快便 
<ps>香蔭</ps>
 老樹垂寒陰亭亭當古徑蓋覆往來人鼻孔香中醒 
<ps>坐坐石</ps>
 青山在眼前到此且坐坐莫謂石無言相見情如故 
<ps>鳥道</ps>
 孤峰常獨行雙足如鳥翼飄然白雲上無人見蹤跡 
<ps>頂窩</ps>
 盤結千峰顛煙霞時遶戶中有無舌人箕踞呵佛祖 
<ps>盈盈池</ps>
 地脈通何處歲時常不枯臨流一洗耳坐愛涼生膚 
<ps>支公洞</ps>
 古洞自虛豁何以支公名清風在林壑我來知昔人 
<ps>天洞</ps>
 陜小唯一門天闢靜者住坐臥在其中忘卻人間世 
<ps>蓮葉池</ps>
 千葉吐峰頭一葉落峰底今古臥雲人此中啜香水 
<ps>邀月臺</ps>
 山月古今明岩臺往來靜相對不須邀清光無遠近 
<pb n="190"/>
<ps>洗心泉</ps>
 石泉祗一勺掬之寒不休行人試自炤此心復何求 
<ps>支公講堂</ps>
 支公人謂化妙法今誰說恢恢大講堂便是廣長舌 
<ps>普門石梁</ps>
 石梁度山翠忽現大士身圓通不我異萬籟時相聞 
<ps>蓮子峰</ps>
 高山曾產蓮結子如峰首時人不敢嘗雨打風吹久 
<ps>蓮華峰</ps>
 數瓣蓮華峰迥出青天外劫火雖洞然根莖固自在 
<ps>丙子秋寓餘杭山有持古德法師曲水菴八景索題</ps>
<ps>法華秋霽</ps>
 木石亦曾遭授記靈山一會本無差秋巒雨過淨如沐
坐聽松聲轉法華 
<ps>佛慧晚鐘</ps>
 山寺幽鐘誰晚擊谷風搖曳耳門開圓通喜得人無問
盡道聲從佛慧來 
<ps>北峰起雲</ps>
 雲起何嘗定北峰偶然入望立從容主張不識因誰力
突向秋冥幻幾重 
<ps>西谿梅墅</ps>
 春風處處放梅花來較西谿種獨嘉賞鑑自須開隻眼
謾隨香氣走晴沙 
<ps>蒹葭泛月</ps>
 蒹葭載露已為霜一葉乘風泛渺茫手執綸竿隨意擲
錦鱗應有泝流光 
<ps>曲水漁歌</ps>
 漁歌日夕聞來慣款乃聲中別有天若使知音能側二
真風宛在釣漁船 
<ps>生池飼魚</ps>
 魚龍自古水為命缽飯何妨戲與嘗舌相倘於人不異
自然毛孔亦知香 
<ps>竹林問渡</ps>
 大道本來通腳下到溪有艇出蒼雲往來得渡摳衣去
引導其誰識此君 
<ps>庚辰夏重登維摩金粟堂坐中感出家緣起憶雪
柏老人（六首）</ps>
 青山滿目只如前初地尋師憶往年不二法門無異相
空庭添得草芊芊 
 猊床昔臥老維摩目視雲霄臘已多一口直吞三世佛
等閒相見奈渠何 
 多生流浪苦奔馳歷代簪纓若個知幸覯作家親點破
謂言塵垢裏摩尼 
 娑羅林畔正迷津剛遇曼殊啟夙因踏遍百城成底事
拈香撥火舊時人 
 父母非親入聖胎頂門正眼為余開師資遇合緣非偶
應共靈山一會來 
 親曾指我向南行末後思歸有底呈彼此眉毛廝結久
不須伸手過重城 
<ps>重過頂山寺（有序四首）</ps>
虞山之北岡巒迤邐林薄幽深萬曆丁巳余抱出塵
志畏家嚴不捨乃直走此自謂莫我知也于是棲遲
寺中彌月家嚴復知之呼歸然愛寺深藏靜僻人跡
罕至每遇法事寺眾皆出掩扉獨坐居然世外也翻
閱雜典得永嘉禪宗集讀之爽然心開如獲舊物又
竊自歎茲己丑春偕崑山葛瑞五諸子看梅從中峰
抵臥雪亭肩輿經此蓋三十餘年矣舊殿改搆大似
精廬住僧古樸有類禪者因駐步餉頃追憶往事不
無今昔之感賦詩四章以自解懷。
 青山敻絕處來此只前人日月雖拋久林巒未改真石
橋仍臥澗苔徑舊無塵流水墻根轉梅香冷放春 
 童心期出染佛眼愛如蓮山住幾多劫足行三十年舉
茶看畫壁攜客坐經筵自訝吾非昔霜花鬢已纏 
<pb n="191"/>
 寂寂是空門燈香久尚存鳥啼春在樹花落畫當村水
觀初欣習山靈謾乞言茫茫塵世事究竟法為尊 
 有生誠夢幻薪火未遑停老大已若此林泉能幾經梅
鬚飛澗白山髻插雲青好是前朝寺潺湲待客聽 

病遊初草（終）
<ps>病游後草目錄（天童）</ps>
禮應菴華祖塔禮密菴傑祖塔
天童十詠乙亥冬入山適大殿落
成有作紀事（二首）天童老人七旬志喜
燭微友人歸陽文山白山布公還金華山中
雨中送僧茶毗（三首）立春日送無拘上座茶
毗元旦
新正三日同石奇諸師登太白峰得圍字
早春送典客南源融公之廣陵
上元解制送友（十五首）佛音師還楚省覲
一拙師還鄉省親鹽梅師之南嶽
唯一空林木陳三師度歲湖上招之還山
寄時中友人示永嘉道者
山行送岫子
寄簡元白可公於江陰聞空林遠公於山陰結
茆寄此寄達澄昭公
又寄空林遠公早秋送友
送友送友歸陽羨（二首）
寄唯一潤公秋日答繡水玄微師（一首）
寄鹽梅鼎公（十首）藏石禪友自江右來司
茶職歷三寒暑秋日告歸索語（三首）
石奇雲公過昭陽掩關舟次山陰阻雪
送唯止歸廣陵己卯初夏送友人歸閩
送講友還閩斗峰結茆夏六月將還吳門宿太
白下院寄懷達澄禪師於四明山中
贈友題牧牛圖
和友（四首）次鹿門師病中呈方丈
老人偈（附原偈）示唯止
示瞿石示沙彌
示衡州行最道者把茆自志
香燈歌

病游後草目錄（終）

牧雲和尚病遊後草（天童）
東吳　毛晉子晉　編閱
鄂州　記室智時　較訂
<ps>禮應菴華祖塔（臨濟正傳第十三代按宋侍郎李浩銘塔曰太白峰之前玲瓏岩之下有窣堵波靈骨是舍）</ps>
 塔裡全身誰箇見腳頭荊棘漫參天摳衣眷眷空巖下
信有楊岐正脈傳 
<ps>禮密菴傑祖塔（臨濟正傳第十四世塔在寺東中峰按古志有菴修歲時香火）</ps>
 孤峰石塔儼然存坐斷乾坤氣宇尊慚愧兒孫來頂禮
人人憶著破沙盆 
<ps>天童十詠</ps>
<ps>萬工池</ps>
 萬手施工鑿古池流泉充滿歲無虧湛然直下如明鏡
多少行人不顧眉 
<ps>龍隱潭</ps>
 久嚮潭龍太煞神我來曾未見伊身傾湫傾嶽施霖雨
大地雲中振甲鱗 
<ps>中峰</ps>
 中峰原與眾山同四望青青恰在中今古兀然恒不動
笑看劫燒古嵐風 
<ps>缽盂峰</ps>
 有似大庾提不起渾無背面土花攢二時粥飯因忘卻
指點同流仰面看 
<ps>玲瓏巖</ps>
<pb n="192"/>
 高山仰止亦堪登內外玲瓏莫記層雨打風吹時見骨
不須遮掩護蒼藤 
<ps>祖印崖</ps>
 祖師心印若為通卓卓懸崖萬象中直指向人須撒手
肉團壁立古宗風 
<ps>活眼泉</ps>
 高下洪纖不可瞞源源不絕出深巒等閒一滴興雲雨
莫作尋常死水看 
<ps>揖讓亭（在小白嶺按志大慧自梅揚還奉敕住育王過天童謁宏智禪師值于亭相遜不已時無垢居士張九成曰三代禮樂盡在茂
矣因名序曰揖讓</ps>
 兩師揖讓秪尋嘗卻見全身禮樂彰好是節文曾不隱
至今登踏見康莊 
<ps>萬松關</ps>
 古路松陰廿里長過時誰不骨毛涼行人若也從茲入
信步高登選佛場 
<ps>攔路菴</ps>
 老屋多年驀路橫衲僧到此腳頭生就中若具靈通眼
轉過青山掉臂行 
<ps>乙亥冬入山適大殿落成有作紀事（二首）</ps>
 古寺高開兩扇門眾山環翠擬崑崙煙霞影裏參龍象
鐘鼓聲中定曉昏法眼共明無底缽祖機獨露破沙盆
當年面目今重指鑑地輝天打不渾 
 扶起天童莫問渠電光石火露些些知音切忌添蛇足
具眼從教捋虎鬚七佛一行成塔樣孤松廿里示通衢
飽飧衲子隨時過食到鐘鳴展缽盂（次元白師韻） 
<ps>天童老人七旬志喜</ps>
 場開選佛暖雲蒸寶座當軒信足陞道越春秋誰問壽
緣留山水任呼僧雙池歷歷呈幡影多士英英繼祖燈
信是曹源流脈遠今時無遜古南能 
<ps>燭微友人歸陽文山</ps>
 十載孤蹤同落魄東南煙水足頻過不悲聚散嘗無定
但惜春秋去已多飛雪點衣情可掬寒風穿骨意如何
會須了取途中事高臥雲深詠伐柯 
<ps>白山布公還金華山中</ps>
 德不孤兮必有鄰幸聞住處近雙林草鞋同結青山夢
竹杖閒敲白石吟早起夜眠忘抱佛開荒種芋不求心
高風偶憶西山亮深入雲霞世莫尋 
<ps>雨中送僧茶毗（三首）</ps>
 空山暮雨戰寒風路路吹來面面通莫謂亡僧遷化也
活埋只在冷雲中 
 無生曲子唱來新腳底通霄路最親同步溪山看風雨
袈裟拖地有同人 
 同雲密密自空垂鳥雀高飛去不回喚轉行人聽消息
隴頭今夜定開梅 
<ps>立春日送無拘上座茶毗</ps>
 春風綽綽暖吹衣谷口溪邊艸色肥五蘊山頭燒活漢
梅花一路送香歸 
<ps>元旦</ps>
 青山紅日曉開晴寒谷春回萬象惺林下安居了無事
又看梅萼放閒庭 
<ps>新正三日同石奇諸師登太白峰得圍字</ps>
 舉頭天外了無依太白登來勢自威啼鳥數聲春氣足
群峰一帶海光圍竹中流水扶筇聽石上閒雲信手揮
可怪潭龍隨指現山樵把玩不知歸 
<ps>早春送典客南源融公之廣陵</ps>
 陽和布德萬國同普天之下歌春風行腳衲僧應時節
芒鞋大半踏晴雪我公送之日曲躬自己安坐青山中
胡為今日幡然起伸腳原在縮腳裡送君溪橋花未紅
柳眼半破梅香通信手風前摸著鼻大頭向下無欠缺
塵塵普應疾如風縱橫那管西復東若到楊州逢泗聖
腳跟好與渠一頓本有家珍打出來滿船載歸莫少剩
到家無事倦來時太白峰頭同打盹 
<ps>上元解制送友（十五首）</ps>
<pb n="193"/>
 獅窟同遊已數春秋寒春煖絕疏親只今相送休回首
道者行藏不顧人 
 介然如石口無開曾向知音點首來此去不須重作語
溪橋相送笑盈腮 
 衲子相逢也大奇團圞曾不念分離春風到處吹桃李
竿木隨身別有思 
 春來日日多好事坐石題詩把韻分一緉草鞋因甚急
著來便踏出山雲 
 九十日共堂中住何事匆匆欲分袂曉窗小雨欲留人
枕上聞來臥不去 
 道人立地本無餘何處溪山不可居倘結新茅思舊友
秋風寄我一行書 
 聞君明發出山行值我春寮睡未清夢句敲來不成韻
送君吟處定然惺 
 君之淮上路何遙一葦春風信可招到日生涯全在手
黃竿三尺弄江潮 
 衡岳南標楚地雲懶殘煨芋世傳聞萬年松下清風在
不怪芒鞋去躲跟 
 風物林間正孟春送君出谷兩眉新清秋有到黃山興
來認君家作主人 
 臘月來敲甬水冰春風歸去石頭城腳跟不動沙門眼
未合題詩作送行 
 東風拂柳太生狂白下君還引興長我送峰頭猶握手
生緣只為是同鄉 
 萬年松在祝融峰思大曾留拄杖蹤莫學渠儂口吞佛
待看風雨起潭龍 
 君菴聞近西湖住一片湖光在眉底此行莫愛柳煙濃
便忘把臂青山裡 
 柳綠花香山氣溫男兒足底古乾坤草鞋踏著歸家坐
依舊潮聲撼海門 
<ps>佛音師還楚省親</ps>
 荊門春水遠茫茫瓢笠偕行上野航一櫓一橈時打動
本生父母信難忘 
<ps>一拙師還鄉省親</ps>
 覷破西來鼻祖意還鄉說法報親恩那吒正眼通身是
不用重將肉骨分 
<ps>鹽梅師之南嶽</ps>
 與君十年作傾蓋天然氣宇空湖海相逢相別不留情
率真行履通人愛燭花昨夜照空樓與君相對火爐頭
朝來謂欲衡山去趁此晴明好天氣我聞衡山五嶽尊
湘雲萬頃通其門思大疇昔坐苔石三世佛將一口吞
讓祖聿來承讖記車牛直示無私句傑出馬師踏殺人
赫奕聲光動天地千百年來存典型兒孫自合瞻共庭
未應君策先我行布帆十幅揚江舲堂上老人髮垂白
眉毛撕結無間隔行行踏到石橋時清風明月還相憶
明月清風各自看萬年松下置蒲團拄杖逢人莫輕放
東山西嶺腳頭寬耕白雲煨紫芋縛茅或選深深處念
我同門抱病人山中消息應須寄 
<ps>唯一空林木陳（三師）度歲湖上招之還山</ps>
 六橋春氣柳先薰絲管西湖日有聞冷坐空山時作想
未應同志各如雲 
<ps>寄時中友人</ps>
 石筍峰頭高打臥冷泉亭畔獨經行日遲風暖多春興
幾許新詩樹下成 
<ps>示永嘉道者</ps>
 汝是溫州人來踏明州路佛法無兩般春寒花骨露 
<ps>山行</ps>
 春日暖山扉春雲晝不飛何人百艸上會得祖師機 
<ps>送岫子</ps>
 佛法無多子久長難得人欽哉古人語贈子過吳門 
<ps>寄簡元白可公於江陰</ps>
 清關橋畔聽新蟬憶送君裝已隔年彈指流光真可惜
聚頭良友恨無緣正關薄福時多病將覓窮山守一椽
<pb n="194"/>
秋以為期擬瞻對預呈心素托空箋 
<ps>聞空林遠公山陰結茆寄此</ps>
 蘭亭舊有晉風流碧水蒼山尚在眸新搆茅堂擬何向
幸將消息報同儔 
<ps>寄達澄昭公</ps>
 元字年來竟不通生平同志幾相逢茅菴新搆涼風足
想見當軒獨拄筇 
<ps>又寄空林遠公</ps>
 生平活計似憨癡不遇知音那得知把手西湖君記否
秋風小艇夕陽遲 
<ps>早秋送友</ps>
 高峰忽地起涼飆遍界秋光撲面飄正欲同君賞雲月
豈期先我出山橋鵬飛自擊水千里豹變何爭霧一朝
竿木隨身恣遊戲路逢達道便須敲 
<ps>送友</ps>
 萬松微月正清秋獅子遊行侶不求滿座清光照君別
明朝相憶上峰頭 
<ps>送友歸陽羡（二首）</ps>
 兄弟雙雙送出門繇來道契重天倫同行同步歸陽羡
不向明州等箇人 
 秋色途中正好看到山應及露華寒兄呼弟應無餘事
扶起門前者剎竿 
<ps>寄唯一潤公</ps>
 秋入湖光分外清六橋爽氣杖頭橫向時曾與君同步
新緒應添我不平有夢青山緣未偶無方綠髮歲頻更
寸懷若負同門友獨立空巖悵月明 
<ps>秋日答繡水玄微師（二首附來偈）</ps>
相知多半是獅兒太白峰前伴古錐遙想空山明月
夜萬工池上話禪時。
 生平忝作佛家兒立處何嘗有卓錐只此一身天地混
空山木落識秋時 
 高林獨踞羡獅兒牙爪深藏不露錐倘被天龍來看破
不妨哮吼一驚時（是時公尊應普明請） 
<ps>寄鹽梅鼎公（七首）</ps>
 六通古寺倚南山石徑松門卒歲閒清磬流音出蒼翠
因知道者在其間 
 年來住院太囂囂上祖家風已寂寥何似吾兄混頭角
一峰高臥視雲霄 
 空際初聞落葉聲山居應覺早寒生好將壞衲重新整
霜夜蒙肩自在行 
 折腳鐺兒幸不藏炊來瓔珞應時香春秋任運秪如此
冷看四山青又黃 
 無陰陽地手親鋤日用家常儘有蔬只此住山多受用
謾談蘿蔔鎮州麤 
 渴飲飢餐得自由倦來即便枕鋤頭本來面目無雕琢
凡聖從教兩不收 
 幾冊傳燈日與親空山花落悄無人前言往行因多識
得句風前綽有神 
 青山欲買我常癡到底窮來沒卓錐病骨而今且隨分
荷衣松食作寬期 
 居山居水信其緣彼此行藏無間然曾憶朱涇古船子
生涯賣弄荻花邊 
 入草求人豈在多紛紛眾角有如無清波打一赤梢鯉
坐看風雷振五湖 
<ps>藏石禪友自江右來司茶職歷三寒暑秋日告歸
索語（三首）</ps>
 持缽摳衣太白遊溫然作息已三秋趙州公案如何舉
相喚清茶點一甌 
 石中含玉絕無瑕如是方名真出家古話送君收拾得
騰騰來去足生涯 
 江西法窟古來稱舊路君歸似不曾為掃西山一片石
待余來臥枕枝藤 
<ps>石奇雲公過昭陽掩關舟次山陰阻雪</ps>
<pb n="195"/>
 摩竭當年正令行聞風百世起人英一條楖栗乘時出
十月扁舟駕雪程雲月自來無彼此肝腸久共見平生
迢迢望去昭陽道慧命懸絲在手擎 
<ps>送唯止歸廣陵</ps>
 煙樹鐘敲月霜天人放舟現前無別事騎鶴上楊州 
<ps>己卯初夏送友人歸閩</ps>
 多年雲水念歸休為憶生綠在福州脫核荔枝將熟夏
足香柑子必經秋芙蓉山勢盤高格黯淡灘聲壓眾流
祖意了然無蓋覆法幢扶起閩峰頭 
<ps>送講友還閩斗峰結茆</ps>
 攜筇出嶺事南詢上古風規腳下親𡎺指玄沙雖穎脫
扣門良遂亦超倫已將五教窮殊致更問單傳究要津
踏斷斗峰無去路把茅便作住山人 
<ps>夏六月將還吳門宿太白下院寄懷達澄禪師於
四明山中</ps>
 選佛場中把臂行經年分手最關情禪峰高峻懷孤調
山色寒深憶四明抵岸春風扶乳燕歸途夏木歇啼鶯
法門近怪狐呈伎有待金毛作吼聲 
<ps>贈友</ps>
 白雲百匝自空圍曾愛君家住翠微虛谷有音人不遠
懸崖壁立路還稀林花多見春來放石瀨遙聞靜夜飛
好是青山時說法不勞唇齒答玄機 
<ps>題牧牛圖</ps>
 水牯嘗甘水草棒頭放過也好撞著明眼阿師卻笑自
起自倒 
<ps>和友（四首）</ps>
 山中住不出茅菴見天地松長柏短露家風分付時人
自領去 
 城中住浩浩紅塵無別意坐看東南西北人腳跟不動
忙來去 
 村中住蓑衣箬笠難迴避雨暘時若太平年大家擊壞
謳歌去 
 舟中住風來水面粼粼起待得知音點首時中流兩岸
隨他去 
<ps>次鹿門師病中呈方丈老人偈（附原偈）</ps>
四大各離難為主一息暫延死將期乞師指示臨危
句當生必有報恩時。
 四大本空離甚麼本空那見死將期本空空處通身主
死生無念報恩時 
<ps>示唯止</ps>
 人生所貴唯貴知止常在其中佛祖難覷 
<ps>示瞿石</ps>
 瞿曇家風無甚奇特直下踏著錦包特石 
<ps>示沙彌</ps>
 方袍圓頂為佛子孫置身叢林飯香水溫如不精進空
過朝昏看他上流自重自尊出言必慎立行宜敦果因
莫昧禍福無門切須著力磨礪腳跟豁開正眼跳出覆
盆暢自本志報佛深恩 
<ps>示衡州行最道者（二首）</ps>
 三千里外為尋師特特衡州到海湄生死一關如未透
晨昏那有放鬆時 
 出家渾若煉真金百打千槌不退心果要始終成行最
放身捨命事叢林 
<ps>把茆自志</ps>
 衲僧行履如雲鶴隨在為家無定蹤泉石煙霞愜幽志
一茅擬結最高峰今時買山深有以钁頭邊事吾親舉
種田博飯古人風紫芋飢飧自然美兩眼空雲霄一口
吞佛祖歲月杳然忘家風等閒露樹底峰頭發浩歌落
花流水隨他去不欲計工程初非博隱名伶俐道者覓
一個折腳鐺兒兩手付 
<ps>香燈歌</ps>
丁丑夏友人惺公入天童省覲眾請執事自入方丈
求充藏閣燈頭因廣香燈之旨叢林創制之由海眾
<pb n="196"/>
同德之象走筆作歌。
 教外單傳個一著大乘小乘無處摸而復不異大小乘
號令人天全殺活始從靈鷲一拈花飲光微笑眼迷麻
二十八傳法緣被香至王子東浮槎一花五葉救迷情
天下普聞曹溪名口授多羅識南嶽馬駒於世獨橫行
八十四人善知識盡從腳下親踏出放曠隨緣振化機
未有叢林作安宅茅茨石室僅庇身大忘人世蛇虎親
求法不遠來千里相尋空閒寂寞濱因時制宜挺百丈
大唐國中立榜樣肇創叢林乃聚徒刀耕火種青山上
一日不作遂不食要與海眾均勞逸量才能而請執事
堂寮內外分其職所職雖分無大小直期己事同明了
十方義聚肅且雍百世仰之稱師表或典賓兮或主藏
節拍相隨互酬唱或充侍職禮聖僧日日香華夜夜燈
要之尊卑各安分於彼於此無欣憎天童有藏年亦久
無人能轉空相守自吾老人曳杖來滿目青山開笑口
玲瓏佛土直下彰真謂毫端現寶王殿堂落成閣亦就
千年故紙生光芒閣中待箇人焚掃俊哉惺公出頭計
一見老人笑許之歡喜如人獲至寶相識聞之咸不樂
卻怪惺公向落魄區區細務何屑為而公灑然顏不怍
有友一人獨踴躍笑呼惺公須聽著君作燈頭眾所嗤
我觀燈頭不易作君不見釋迦老子四十九年老婆心
太切頓漸偏圓無不說無非薰人知見香無非破人癡
暗結香燈為義固若爾我佛不是香燈頭又不聞有法
門云無盡燈一燈傳於百千燈燈燈相然明不盡菩薩
不是香燈頭又不聞泗州大聖楊州現君子愛財語一
轉雲門兒孫即知在按之乃是聰燈頭再觀維摩取飯
香積國飯香普薰妙難測從中證道諸薩埵香薰毛孔
經七日楞嚴復次選圓通大勢末後一款供憶佛念佛
如染香香光莊嚴佛在中君看香燈妙用有如此香燈
之役豈易充香即佛兮佛即燈燈取明兮香取薰薰著
鼻頭眼睛露出頭天外是何人我見燈明佛本光瑞如
此彼既丈夫君亦爾過現未來十方佛說法儀式同一
旨五時隨宜懷未展末後靈山露頭面教壞兒孫無處
藏遍界相傳正法眼逗到瞎驢邊滅卻秪為蒿枝曾拂
著光境俱忘何處尋棒喝如雷無軌轍大矣哉香燈頭
佛祖機關一併收君須善守無別求燈之光明徹體周
香之妙用毛孔涿任他喚馬復呼牛勿隨人語失卻眸
穩將雙足登高樓拈香擇火度春秋豈唯主藏本同流
十方善逝咸爾儔浮幢剎海只一漚神通遊戲請自繇
眾生顛倒菩薩憂自覺覺他慎小休惺公惺公惺惺著
盡未來際願君常作香燈頭 

病遊後草（終）

<other>金剛般若經疏記會編科文</other>

○纂要疏文分（三）
初標題目（二）
初經疏名題二作者嘉號
二敘宗旨（二）
初敘讚經旨（二）
初通明起教之緣（二）
初明迷真起妄（二）
初真空二妄有
二明習妄流轉
二別明說教之意（二）
初敘說阿含之意（二）
初正敘二結判
二敘說般若之意（二）
初總示大部（二）
初敘教釋意二顯瑞彰會
二別示今經（二）
初略標指
<pb n="197"/>
二廣敘讚（二）
初敘歎幽玄（二）
初具敘一經詮旨（三）
初正敘二反顯三順結
二結歎四法幽玄（三）
初正結歎二示難了三彰謬解
二引文結顯
二述造疏意（二）
初示疏論師承有據（二）
初示論師承斥他添削二明今述解不攻異端
二示名題義意在下
三解本文（二）
初偈文歸請
二開章正釋（二）
初標列章門
二依章正釋（四）
初辨教起因緣（二）
初總論諸教（二）初通赴機緣二剋就佛意
二別顯此經（五）
初對治我法二執（三）
初標
二釋（二）
初總標拘執起障
二別示二障過患（二）初煩惱障二所知障
三結
二遮斷種現二疑（二）
初標二釋
三轉滅輕重二業（二）
初標二釋
四顯示福慧二因（三）
初標
二釋（二）
初未說失為凡小
二已說得為佛因（二）
初順釋二反顯
三結
五發明真應二果（三）
初標二釋三結
二明經宗體（二）
初明宗（二）
初統明諸教
二別顯今經（三）
初約法正立二約喻釋成三約行結顯
二明體（三）
初標立二正釋三總結
三分別處會（二）
初總明佛說大部處會（二）
初總示大部二別顯此經
二別明傳譯此卷時主（三）
初正明東土翻譯前後（二）
初通辨諸譯二剋示所傳
二因辨西方解釋異同
三示今科判依據差別（二）
初正明科釋所依二結成立題所以
四釋通文義（二）
初解題目（疏二）
初釋所詮（三）
初釋金剛（二）
初翻名示相
二約法辨義（二）
初引經論總彰二義（三）
初總標深辨二引教委釋三結顯喻旨
二引真諦別示六種（二）
<pb n="198"/>
初正明六種二結示傍正
二禪般若（二）
初翻名略指
二引教廣釋（二）
初引論別相釋（二）
初明總攝三慧
二引論文釋成（二）
初正釋成
二配因果（二）
初雙引論二雙解釋
二引經通相釋
三釋波羅蜜（三）
初約語對翻
二約義順釋（二）
初釋義二通難
三順義通結
二釋能詮（二）
初翻名二釋義
二釋經文（疏二）
初科分
二隨釋（經三）
初序分（二）
初證信序（疏三）
初明建立因
二明建立意
三正釋文義（二）
初標列述意
二依科解文（六）
初信（二）
初合釋二單釋
二聞（二）
初正釋我聞之義二商較所聞之法
三時（二）
初揀顯釋二會法禪
四主（二）
初翻名
二釋義（二）
初引論正釋（二）
初約體離念釋二約位三義釋
二引論反釋（三）
初反顯二引證三順結
五處（二）
初釋舍衛
二釋祇園（二）
初總指
二別釋（三）
初釋祗陀二釋給孤三釋園字
六眾（二）
初釋標類二釋舉數
二發起序（疏二）
初敘意
二隨釋（經二）
初戒（疏七）
初釋化主二釋化時三釋化儀四釋化處五釋化事六釋化等七釋化終
二定（疏二）
初正解此文（三）
初併資緣二淨身業三正入定
二通前表法（二）
初約大雲廣辨（三）
初標
二釋（二）
初表通序二表別序
三結
<pb n="199"/>
二引資聖略明（二）
初正明二引證
二正宗分○
三流通分○

○二正宗分（疏二）
初標列章門
二依章隨釋（二）
初依無著懸判（三）
初正示七句（二）
初牒標
二隨釋（七）
初種性二發起三住處四對治五不失六地位七立名
二總指後四
三廣釋第三（三）
初正辨十八住處（二）
初牒標
二隨釋（十八）
初發心住
二波羅蜜相應住
三欲得色身住
四欲得法身住
五修道無慢住（三）
初正示此文二通敘後段三別結對沿
六不離佛世住
七願淨佛土住
八成熟眾生住
九遠離外論住
十觀破色身住
十一給侍如來住
十二遠離退失住
十三忍苦住
十四離寂靜味住
十五證道離喜住
十六求佛教授住
十七證道住
十八上求佛地住（六）
初國土淨具足二見智淨具足三福自在具足四身具足五語具足六心具足
二重以八義相攝
三更約地位配釋
二依天親科釋（二）
初牒章分文
二依章正釋（經四）
初善現申請（二）
初整儀讚佛（疏二）
初釋請人
二釋請儀（二）
初正釋經文二別解菩薩
二正發問端（疏二）
初釋當機
二釋正問（三）
初釋魏本二會當經三引論證
二如來讚許（疏三）
初印讚所讚二敕聽許說三標勸將陳
三普現佇聞
四如來正說（二）
初正答所問（二）
初舉總標別以牒問（疏四）
初正釋經文二斥他謬判三詳定經旨四牒難釋通
二約別顯總以答問（二）
初答安住降心問（四）
初廣大心（疏二）
初釋標
<pb n="200"/>
二釋列（三）
初受生差別（二）
初釋文二通難
二依止差別
三境界差別
二第一心
三常心
四不倒心
二答修行降心問（五）
初總標二別釋三總結四顯益（疏二）
初科釋文意二別辨喻旨
五結勸
二躡跡斷疑（疏二）
初約諭分文
二依論科釋（經二十七）
○初斷求佛行施住相疑（疏二）
初隨章敘疑
二依經斷疑（經四）初舉疑因以問二防相得以酬三釋體異有為四印佛身無相（疏二）
初釋前二句（二）
初正釋二引證
二釋後二句（二）
初正釋
二引論釋（四）
初引起信二引肇注三引本論四引無著
○二斷因果俱深無信疑（疏二）
初隨章敘疑
二依經斷疑（經四）初約無信以呈疑二訶疑詞以顯信三明能信之所以（二）
初明歷事善友積集信因
二明善友所攝成就信德（二）
初明攝受得福顯福德門（疏二）
初釋佛知見二釋得福德
二明攝受所以顯智慧門（疏二）
初敘意
二科釋（經二）
初正明已斷蟲執（疏二）
初師釋經文二商較經旨
二因顯未除細執（疏二）
初釋總明二相
二釋別明二相（二）
初正辨二相二別解徵意
四示中道之玄門

○三斷無相云何得說疑（疏二）
初隨章敘疑
二依經斷疑（經二）
初問答斷疑（四）初舉疑因以問二順實理以酬三釋無定法之言（疏二）
初引無著二引天親（二）
初釋文二通難
四釋無取說所以
二較量顯勝（四）初舉劣福以問二釋福多以酬三判經福超過（疏二）
初正釋經文二別示句相
四釋超過所以（二）
初正釋二轉釋

○四斷聲聞得果是取疑（疏二）
初隨章敘疑
二依經斷疑（經四）
初入流果（疏三）
初正釋經文二商較果證三結斷疑情
二一來果
三不來果
四不生果（疏二）
初辨得名
<pb n="201"/>
二分科釋（經三）
初舉所得以問
二明無取以答
三引己證令信（三）
初明佛先印二彰己不取三卻釋佛意

○五斷釋迦然燈取說疑（疏二）
初隨章敘疑二依經斷疑

○六斷嚴土違於不取疑（疏二）
初隨章敘疑
二依經斷疑（經三）
初舉取相莊嚴問二釋離相莊嚴答三依淨心莊嚴勸

○七斷受得報身有取疑（疏二）
初隨章指疑
二依經斷疑（經二）
初問答斷疑（疏二）
初總釋喻旨
二別解非身（二）
初牒經略指
二引論廣釋（二）
初引本偈
二引論文（三）
初雙標二雙釋三雙結
二較量顯勝（二）
初約外財較量廣顯經勝（二）
初較量勝劣（三）
初約多河以辨沙二約多沙以彰福三約多福以顯勝
二釋勝所以（五）
初尊處歎人勝（三）
初明處可敬二顯人獲益三顯處有佛
二約義辨名勝
三佛無異說勝
四施福劣塵勝
五感果離相勝
二約內財較量倍顯經勝（二）
初較量勝劣
二擇勝所以（五）
初泣歎未聞深法勝
二淨心契實具德勝（二）
初正明二拂跡
三信解三空問佛勝（三）
初總標信解二別顯三空三如來印定
四聞時不動希有勝
五大因清淨第一勝

○八斷持說未脫苦果疑（疏二）
初隨章敘疑
二依經斷疑（經二）
初明超忍以斷疑（二）
初明忍體
二明忍相（二）
初引一生證極苦忍（二）
初正明二反顯
二引多生證相續忍
二勸離相以安忍（疏二）
初引論敘意
二分科正釋（經二）
初總標
二別顯（二）
初對治不忍流轉苦
二對治不忍相違苦（疏二）
<pb n="202"/>
初引無著顯意二約天親釋文

○九斷能證無體非因疑（疏二）
初隨章敘疑
二依經斷疑（經二）
初斷疑（疏二）
初略銷經意二廣釋五語
二離執

○十斷如遍有得無得疑（疏二）
初隨章敘疑
二依經所疑（經二）
初舉喻斷疑
二讚經功德（二）
初總標
二別顯（十）
初捨命不如（二）
初捨命福二信經福
二餘乘不測
三依大心說
四具德能傳
五樂小不堪
六所在如塔
七轉罪為佛
八超事多尊（疏二）
初總敘意
二別科釋（經二）
初供佛多中全具福二持經多中少分福
九具聞則疑
十總結幽邃

○十一斷住修降伏是我疑（疏二）
初隨章敘疑
二依經斷疑（經二）
初問
二答（三）
初若名菩薩必無我二若有我相非菩薩三能所俱寂是菩提

○十二斷佛因是有菩薩疑（疏二）
初隨章敘疑
二依經斷疑（經四）
初舉疑處二斷疑念三印決定四反覆釋

○十三斷無因則無佛法疑（三）
初斷一向無佛疑（疏二）
初隨章敘疑
二依經斷疑（經二）
初顯真如是佛故非無二明佛即菩提故無得
二斷一向無法疑（疏二）
初隨章敘疑
二依經斷疑（經二）
初遣執遮疑二釋義斷疑
三顯真佛真法體

○十四斷無人度生嚴土疑（疏二）
初隨章敘疑
二依經斷疑（經三）
初遮度生念（三）
初明失念二明無人三引前說
二遮嚴土念（二）
初明失念二釋所以
三釋成菩薩

<pb n="203"/>
○十五斷諸佛不見諸法疑（疏二）
初隨章敘疑
二依經斷疑（經二）
初約能見五眼明見淨（疏二）
初引偈彰意
二分科釋文（經五）
初肉眼
二天眼
三慧眼
四法眼
五佛眼（疏二）
初局釋當文
二通前總顯（二）
初引無著義總釋二約古德偈重結
二約所知諸心明智淨（五）
初約一箇恒河以數沙
二約一河中沙以數河
三約沙河中沙以數界
四約爾所界中所有生
五約一一眾生所有心（三）
初總明染淨以標悉知二會妄歸真以釋悉知三推破雜染以釋非心

○十六斷福德例心顛倒疑（疏二）
初隨章敘疑
二依經斷疑（經二）
初問福答福
二反釋順釋（疏二）
初引論正釋二問答解妨

○十七斷無為何有相好疑（疏二）
初隨章敘疑
二依經斷疑（經二）
初由無身故現身二由無相故現相

○十八斷無身何以說法疑（疏二）
初隨章敘疑
二依經斷疑（經三）
初遮錯解二釋所以三示正見

○十九斷無法如何修證疑（疏二）
初隨章敘疑
二依經斷疑（經三）
初以無法為正覺二以平等為正覺三以正助修正覺

○二十斷所說無記非因疑（疏二）
初隨章敘疑二依經斷疑

○二十一斷平等云何度生疑（疏二）
初隨章敘疑
二依經斷疑（經四）
初遮其錯解二示其正見三反釋所以四展轉拂跡

○二十二斷以相比知真佛疑（疏二）
初隨章敘疑
二依經斷疑（經五）
初問以相表佛二答因苗識根三難凡聖不分四悟佛非相見五印見聞不及

○二十三斷佛果非關福相疑（疏二）
初隨章敘疑
二依經斷疑（經四）
初遮毀相之念
二出毀相之過
三明福相不失
<pb n="204"/>
四明不失所以（二）
初明得忍故不失
二明不受故不失（二）
初正明二徵釋

○二十四斷化身出現受福疑（疏二）
初隨章敘疑
二依經斷疑（經二）
初斥錯解二示正見

○二十五斷法身化身一異疑（疏二）
初隨章敘疑二依經斷疑（經二）
初約魔界破一異（五）
初細末方便破麤色（疏三）
初引天親明斷疑二引無著破執法三引大雲示破相
二不念方便破微塵（疏二）
初約斷疑釋二約破法釋
三不念方便破世界
四俱約塵界破和合（疏二）
初引天親解二引無著解
五佛印無中妄執有
二約止觀破我法（二）
初除我執（二）
初斥錯解二遣言執
二除法執（二）
初除分別（疏二）
初明無分別所依（二）
初總徵三法
二別釋第三（二）
初總標
二別釋（二）
初總彰三義二轉釋後義
二正顯無分別理
二顯本寂

○二十六斷化身說法無福疑（疏二）
初隨章敘疑
二依經斷疑（經二）
初明說法功德
二明說法不染（疏二）
初引無著解（二）
初申經意二銷經文
二引大雲解

○二十七斷入寂如何說法疑（疏二）
初隨章敘疑
二依經斷疑（疏二）
初開章指文
二隨章辨釋（三）
初約兩論釋九喻（二）
初約本論斷疑
二兼無著釋相（二）
初據論分文
二隨文正釋（四）
初自性相（二）
初釋章意
二別解文（三）
初星喻見二翳喻相三燈喻識
二著所住味相
三隨順過失相（二）
初釋章意
二正解文（二）
初露喻身二泡喻受
<pb n="205"/>
四隨順出離相（三）
初釋章意
二正解文（三）
初夢喻過去二電喻現在三雲喻未來
三總結示
二約諸經顯喻意
三會秦經明廣略（二）
初指喻顯法二正會廣略

○三流通分（疏二）
初隨經文別釋二引論疏讚釋
<other>十八住階位圖</other>
<img n="J/J31p0673_01.png"/><rubynote t="【圖】"/>

<other>十八住階位圖說</other>
（第一生配初發心住并攝前十信及餘九住共二十心二中是六波羅蜜故次配六行四中法身分
言說證得於證得中開智相福相故配後三行第十八中有六種具足初一具足配二地至等覺十
位後五無上具足配妙覺位其餘配屬可見）。
詳夫諸教所說地位差互不同或說五十二位或將
十信攝入十住但說四十二位於中或復開前合後
開後合前或前後俱開俱合開之則廣合之則狹又
或借小明大借權明實名相位號出入淆訛徇名遺
旨多見差謬乃至楞伽諸典泯之全無纓絡等經具
說成有若有若無若廣若狹皆隨宜之說也惟華嚴
行布萬殊圓融一際有無闊狹悉皆無閡方為了義
耳所以者何以約法則無約人則有今經云一切賢
聖皆以無為法而有差別無為故無差別故有於差
別中不無闊狹也論主既仰師補處深悉經義以宗
派兼明故正住中道不墮有無以法喻齊顯故初後
中間酌於闊狹配十八住處說三地五位誠盡善矣
記主云然其行人念念須冥佛境反窮果海自然階
降不同若預等級用心畢竟障於證入況此經宗無
相豈合列位淺深但約情惑漸薄地位轉高義相稍
同故略配攝也斯言得之然今之人乃有以此而病
無著者嗟乎不解即相離相妄謂一向無相所以墮
增上慢因果不分謬執經宗非毀先聖好心學般若
者幸勿徇此一邊之見住於中道離障證真依無為
法入賢聖位則庶乎其不差矣。

<other>二十七疑脈絡圖</other>
<img n="J/J31p0673_02.png"/><rubynote t="【圖】"/>

<other>二十七疑脈絡圖說</other>
（首曰主者即不住相布施也以此是疑主故展轉生起至二十七於中第三出十疑第十一總承前
疑是為脈絡肯綮處餘疑可知）。
佛乃不思議人經名不思議說不思議者非思議能
解也非思議能解者無思議者乃能解也無思議能
解者非思議竟莫能解也何以故如上二十七疑來
自經文之外已非思議所及然有次序來者有隔越
來者有通貫來者有分承來者次或可知隔即難曉
況通貫分承乎譬猶身中血脈地中泉脈經絡支派
潛伏流注殊非尋常義現於文易開物解者比也況
加之以麤心淺心徇臆見妄生穿鑿何關經義故曰
非思議能解也彌勒以補處之智冥妙覺之經演難
思之偈授登地之人曰斷種種疑天親始理疑脈以
貫經曰斷二十七種疑故曰無思議者乃能解也昔
者以文求義矛盾何多今也以脈定文參商斯絕違
惟見其順塞惟見其通斷惟見其續暗惟見其明細
心深心虛所見好古敏求之力也故曰非思議竟莫
能解也好心學般若者當澄神攝慮熟翫而細研之
將見此經全體血脈朗然躍現於文字句偈之表由
是永斷群疑深解義趣依解起行行起解絕不妨從
思議中親到無思議處即是親見不思議人親聞不
<pb n="206"/>
思議說也尚勉之哉。

<talk>金剛般若經疏記會編序</talk>
一切眾生自性般若與諸佛平等眾生唯妄執未謝
故波迸六道甘淪溺而不之返世尊為說一切修多
羅不過令其於己躬下證其本有如是之事而已然
諸契經演說不同有曲有直有純有雜唯金剛般若
一經破執斷疑最為直說純說者也此經總之則一
析之有三種一曰實相般若如金之堅即理經也二
曰觀照般若如金之利即行經也三曰文字般若如
金之光即教經也利根圓獲鈍者淺執昔六祖大師
聞客誦至應無所住而生其心中峰老人讀至荷擔
如來阿耨多羅三藐三菩提豁然悟入此頓見實相
最上利根也其次則明觀照又次則信文字至於但
信文字根斯為下矣然末世頓入者少故理由行證
行藉教明則文字實又二種般若之津筏也是經文
則甚略而義該大部入位上流乍難窺測然自創譯
已來此方疏釋約數百家深經淺解已謂少益況偏
辭臆說至有不堪聞見者乎昔佛滅後西域有無著
菩薩入日光定上升兜率詣彌勒問此經義彌勒以
八十偈頌之無著出定與其弟天親各稟偈造論二
論互釋經旨彌深仍非淺智所了唐圭山大師以妙
悟之姿泳遊教海愍物興慈遂正本二論旁采諸說
述纂要疏二卷辭精理極為眾釋中最然一往讀之
不了者什猶六七石壁師別為廣解又失之太繁長
水師復起而翦削之成刊定記而疏義顯矣疏義顯
而後金剛般若教行理三經乃無不顯矣但今宇內
謬解偏多傳講諸師又恆習世本各封己見以故鮮
知宗尚嗟乎獨不思聖凡愚智藐若雲泥無著是登
地菩薩天親是地前加行菩薩二人親稟彌勒彌勒
是補處大士親稟釋尊今疏悉依二論則疏即佛語
佛語不宗將誰宗乎策昔因閱藏幸遇斯文精研三
復如獲重寶但以疏記別行尋討維艱文義連綿科
章間錯起止血脈作者猶迷於是不量庸愚秉筆從
事校經節疏會記編科繕寫嚴覈至三脫其稿於中
添削釐合殊費斟裁俾覽者無神昏目眩之嫌有執
謝疑除之益特授剞劂以廣流傳或曰子禪者也乃
事經疏之學耶予曰噫子過矣請無遠論即圭山長
水二師一則宗大鑑而徹禪源一則叩琅邪而悟心
要亦皆續教內之真傳即文字而直指苟具正眼豈
存二見況此般若者乃覺體之異名種智之殊號性
空緣會法爾無差功德發心本無限齊吾將流通如
是之經以期己他之兼利也流通文字用嚴化身流
通觀照用嚴報身流通實相用嚴法身如是則為具
足佛身何以故生了二因決能成就故經云是經義
不可思議果報亦不可思議諸有福智者應作如是
觀。
康熙甲辰歲仲夏之吉荊溪後學行策書於武林之
河渚草堂

<other>例言</other>
此經六譯秦譯稱最傳布既廣訛舛滋多故校諸
疏本亦各差互今經字句一依北藏原本勘正。
此經注釋無慮數百家雖有數家正疏然皆互有
短長其盡善盡美唯纂要一疏而已故今疏文悉
遵原本無敢移易其刊定記文既會歸本疏下首
末開合不無增損字面貴使文義允當耳。
凡疏鈔合本多見以兩文並書而首標疏鈔字者
其不便有二一者遇條分縷析處標字太煩二則
於義未安蓋鈔不得與疏並列猶之疏不得與經
齊等譬如經則父也疏則子也鈔則孫也倫次自
應有別今初二卷以疏文頂格書記低一字自三
卷以去則以經文頂格書疏讓經一字記復讓疏
<pb n="207"/>
一字不同他本之式又記中有釋經之語未涉疏
意者會在疏前令不失次第。
此中分科須辨四種不同有記中所列之疏科有
疏中所列之經科有疏中自列之疏科并節釋之
經科重繁錯雜初學多迷今前二種皆加圈別之
仍分黑白使疏記首尾血脈通貫其後二種準疏
文一例書之庶井然易見。
記中科題有遺前失後者竊意補之有應立不立
者增入之有疏自列而記復列者翦削之或安科
取便失次者隨位置之或科名未盡善者略更易
數字非敢妄專務期允當覽者無以差脫見疑。
經文十八十九二疑之間有爾時慧命須菩提至
是名眾生一段計六十二字秦譯原無係後人添
入故疏不釋然魏譯有之二論亦皆釋之添亦無
失況記有補釋之文今從世本添入如秦譯法華
普門品中添入隋偈亦無失也。
配十八住處斷二十七疑為兩論之綱宗一經之
樞要若階位不明則昧於橫判脈絡不清則迷於
豎釋今各為圖說系於全科之後使開卷按圖瞭
然在目不致尋文難了。
疏記兩文之中字句並多錯謬北藏且不可憑何
論他本今則揆之文義苟一字不安必周遍搜尋
得之舊冊或深思自悟釋然無疑具摘諸訛附於
卷末一以見讎勘之難一以出藏本之誤惟覽者
悉之。

<sarticle><article>金剛般若經疏論纂要刊定記會編卷第一</article></sarticle>
秦三藏法師鳩摩羅什譯經
唐　圭山大師宗密　述疏
宋　長水沙門子璿　錄記
清荊谿後學沙門行策會編
刊定記序云釋氏教金剛經世所由來尚矣自秦
至今凡幾百載諷誦無卑高感應盈簡牘利及幽
壤而達乎神明蓋趣大之坦塗破小之宏略也故
補處頌以為本二論釋而有貫諸疏互解或依或
違圭山大師撮掇精英黜逐浮偽命曰纂要蓋取
中庸復申記略用備傳習石壁師仍貫義意別為
廣錄美則美矣辭或繁長後學多不便用今更刊
定翦削煩亂俾流而無滯學而思講庶吾道無墜
地之患也已。大宋天聖紀號之明年季冬月甲子
日序
●疏文分三初標題目二初經疏名題。
金剛般若經疏論纂要（并序）
記云此題九字從寬至狹能所六重一能所釋謂
金剛等五字是所疏論下四字屬能二能所詮謂
經字屬能金剛等四字是所三能所簡有二一簡
通謂經通一代時教般若唯屬當部二簡別般若
猶通八部金剛但屬一經五能所喻金剛是能般
若屬所六能所纂纂字屬能謂疏主也要字是所
謂正義也若著并序二字復加一重二字是能上
皆所攝然此七重不出教行人理謂經及疏論并
序五字是教謂能詮能釋能序也般若通行謂觀
照也纂字屬人即疏主也金剛要字屬理金剛喻
實相即真理要字是正義即道理既知一題能所
去取須知題內義理淺深金剛有三義謂堅利明
也般若亦三義謂實相觀照文字也經有三義謂
常貫攝也疏亦三義謂疏決布也論者議也亦三
義謂議理議智議行也纂要亦三義謂要義要行
要文也且金剛三義者以萬物不能壞能壞於萬
物復能有照用可喻三種般若矣堅喻實相以其
雖經多劫流迸六道未嘗生滅未嘗虧缺故云堅
也故心經云是諸法空相不生不滅不垢不淨不
增不減等利喻觀照般若謂此顯時照諸法空故
<pb n="208"/>
言利也故心經云觀自在菩薩行深般若波羅蜜
多時照見五蘊皆空度一切苦厄乃至云無智亦
無得等明喻文字般若以文字能詮顯彰明實相
觀照令顯現故由斯三義似彼金剛故舉金剛以
喻般若然此般若諸佛眾生悉皆有之由彼在纏
故不能利用苟能聞教解悟內外熏力則能斷煩
惱出生死理智相冥能起大用與佛無異其猶金
在礦中不能隨用苟能出礦必能成器斷物故知
此慧無不有之故知此慧能建大義今云般若蓋
大慧之梵音也金剛即般若之正喻法喻雙彰故
曰金剛般若也若準經題具足合云波羅蜜即歎
慧之功也唐言彼岸到此猶西域之風若順此方
合云到彼岸彼岸者即是涅槃為對生死之此故
號涅槃為彼意明般若是到彼岸慧斯則慧之別
相也然到彼岸慧略有二意所謂頓漸也頓者此
慧顯時一剎那間照諸法空即是到彼岸故名到
彼岸慧以不歷多時乃名為頓漸者雖則頓照法
空且習以性成任運計執所以策彼頓悟之慧覺
察妄情損之又損之以至於無為此則究竟到於
彼岸亦名到彼岸慧以歷多時故名為漸漸之與
頓遲速雖殊一總得名到彼岸慧所以具足合云
金剛般若波羅蜜今略不言也次明經字具三義
者然準諸家解釋共有多義謂涌泉出生繩墨結
鬘之類若佛地論中唯說二義謂貫也攝也貫穿
所應說義攝持所化眾生且如來入滅二千餘年
遺風若存得聞正法者斯皆經之貫穿義也眾生
流浪莫知所從得佛教門咸歸正趣者斯皆經之
攝持義也具此二義故名為經今以此二復加常
義以對三種般若謂實相常觀照貫文字攝也然
此一經羅什所譯句偈清潤令人樂聞至今長幼
高卑盈於寰宇靡不受持此經也疏論纂要者即
此一卷疏文也疏即青龍大雲資聖塵外等疏疏
謂疏通理趣決擇義相布致文言也論即天親無
著智度金剛仙功德施等論一一論中任運議於
理智行也問既有疏論釋經何必更製斯疏答以
纂要故即是纂他疏論之要義而成此疏也然纂
要之設總有兩意一則上符聖旨二則下協人心
意顯諸說有不符聖旨不協人心者且初意者只
如此經是空無相宗有以法相行位廣列而釋此
則不符聖旨失於宗故故序云或配入名相著事
乖宗有人聞是空宗便作一味無相道理解釋此
亦不符聖旨以宗雖無相義乃千端既以一味解
釋斯則迷於末也故序云或但云一真望源迷派
前則乖宗不迷派此則迷派不乖宗互有得失俱
未圓暢復有縱於僻見以之注釋宗派俱失不足
評量故序云其餘胸談臆注不足論矣然其諸說
雖各有舛的以未兼暢故皆判云不符聖旨也今
製此疏不添法相免乖於宗隨文釋之不迷於派
離前二過宛乎得中此則超然獨符聖旨然今疏
內皆用聖言故序云故今所述不攻異端疏是論
文乳非城內況二菩薩師補處尊補處如來師釋
迦佛展轉推本佛佛相承降及無著天親更無異
說故知此疏便是佛言謗此疏者即同謗佛也故
序云且天親無著師補處尊後學何疑或添或棄
次下協人心者且諸家章疏在理未當於文且繁
致令學人少敢措意故轉念者廣通會者稀故序
云致使口諷牛毛心通麟角然今此疏撮其樞要
直下銷經經疏相兼盈五十紙不問緇侶塵俗可
以留心不唯上中下根可以學習有斯兩意所以
述之此則前智後悲自他兼利也故云金剛般若
經疏論纂要并序者并謂兼及也序者敘也敘述
經疏之意也又序者緒也謂頭緒也意明此半紙
之言是述疏入作之頭緒也。●二作者嘉號。
<pb n="209"/>
京大興福寺沙門宗密述
京者都也大也即士庶貴賤都會之大處也然是
西京非謂東北以有大興福寺暗揀故不言西也
沙門梵語此云勤息謂勤修眾善止息煩惱釋眾
之通號也述者明非製作符上纂要之言但是敘
述先聖之旨非別製作故也例如孔子云述而不
作信而好古竊比於我老彭。
●二敘宗旨二初敘讚經旨二初通明起教之緣二
初明迷真起妄二初真空。
鏡心本淨像色元空。
上句即真性離緣下句即緣無自性大約如此若
其委明應先略配後當廣釋略配者此兩句中鏡
像是喻心色是法本淨元空通於法喻以鏡喻於
心以像喻於色像是鏡之所現如色是心之所現
鏡雖現像其像元空即顯鏡本淨也心雖現色其
色元空即顯心本淨也言本淨者即是性淨通因
果凡聖故故華嚴云非識所能識亦非心境界其
性本清淨開示諸群生此略指配也若廣釋者鏡
即人間所用之鏡然有塵薶不堪用者有雖淨而
在匣者有淨無塵垢挂之高臺萬像斯鑒者今取
後者為喻心者性相二宗所說各異相宗說者或
以集起為心唯第八識集諸種子起現行故或以
緣慮為心通於八識俱能緣慮自分境故然此所
說但是有為生滅非今所喻性宗說者即如來藏
本源自性清淨心也然今所明正是此心以是迷
悟根本凡聖通依世出世間皆不離此所以起信
論中立為大乘法體故論云摩訶衍者一法二義
所言法者謂眾生心是心則攝一切世間出世間
法依於此心顯示摩訶衍義又云依一心法有二
種門一者心真如門二者心生滅門是二種門皆
各總攝一切法此義云何以是二門不相離故以
真如門是通相故攝一切生滅門雖是別相以是
即真如之生滅亦攝一切以此二門同依一心為
源則知萬法不出此心又如華嚴是圓極一乘亦
以此心為一真法界之體故彼疏說統四法界為
一真法界謂寂寥虛曠沖深包博總該萬有即是
一心體絕有無相非生滅乃至云諸佛證此妙覺
圓明現成菩提為物開示等然此一心有性有相
相則凡聖迷悟因果染淨等異性則靈靈不昧了
了常知然此性相不即不離以相不離性故只向
同處異性不離相故只向異處同性不即相故未
始有差別相不即性故未嘗不殊異蓋緣性相一
味所以同異兩存其猶一水波溼性相同異可知
然此靈心本非一切能為一切心之名字亦由此
立今云淨者但約畢竟空義非是揀染名淨以但
唯一心貫通染淨故荷澤云知之一字眾妙之門
一切諸法依此建立既為得失之祕府乃是升降
之玄樞稱眾妙門實為至矣今所辨者即是此心
然前所說相宗二種乃是此心之內生滅一門對
辨淺深故須料揀和會通攝則實無所遺本淨者
喻則可知法中有二意一則此心從本已來性畢
竟空故二則現為煩惱所纏而無染故此當起信
論中真如門也故大集經云善男子一切眾生心
性本淨心本淨故煩惱諸結不能染著猶如虛空
不可玷汙心性空性等無有二等像即鏡中所現
萬像色即本淨之心所現諸法然所現法不出色
心今唯言色而不言心者一為文句窄故二為影
在下故三為以初攝後故前二可知後意者一切
諸法不出五蘊色之一字貫五之初今言色者舉
初攝後也故大般若中每例諸法皆以色字為初
如云善現般若波羅蜜多清淨故色清淨色清淨
故一切智智清淨等由是文雖標色而意兼於心
色心既彰萬法備矣元空者喻則可知法中有二
<pb n="210"/>
意一即本來是空論云一切諸法唯依妄念而有
差別若離心念則無一切境界之相二即現見空
故色等諸法本來是空迷人不知妄執為有雖然
執有未始不空故中論云諸法若不空即無道無
果又云以有空義故一切法得成然此一句亦是
釋疑恐人聞說心性本淨復見論云是心則攝世
間法等便謂本具染等不合言淨故下句釋云像
色元空也意云色等若實則汙淨心色等既空憑
何汙心如鏡現穢像穢像元空似有實無云何染
汙故云鏡心本淨像色元空也無上依經云清淨
有二義一者自性清淨是其通相二者離垢清淨
是其別相寶性論中亦有二義一自性清淨謂性
淨解脫二離垢清淨謂障淨解脫魏譯唯識論云
心有二種一者相應心所謂一切煩惱受想行等
二者不相應心所謂第一義諦常住不變自性清
淨心也今所明者即自性清淨及第一義諦心故
云本淨復次兩句更互釋成以上句釋下句成色
空義以下句釋上句成心淨義色若不空心則不
淨心若不淨色即不空由心淨故色空由色空故
心淨以色心二法不相離故當知由心淨故方能
現色如鏡淨故方能現像染則不能又由色空故
不能染心如像空故不能汙鏡實則汙也上句下
句法喻對明反覆相成故云互釋。●二妄有。
夢識無初物境成有。
此正當起信論中心生滅門也然此亦具法喻以
夢喻識以夢中所現之物喻境如人睡後作夢於
無物處見物喻心迷成識於無境處見境然雖物
依夢現而夢物皆虛雖境從識生而識境俱妄也
夢者如常人被睡蓋所覆心識昧略恍惚成夢準
切韻中夢者心亂之貌亦云寐見曰夢意明心識
昏亂見於異事名之為夢識者本淨一心忽然不
覺不覺是妄心性乃真真妄和合目之為識即是
第八阿梨耶識也故起信云依如來藏故有生滅
心所謂不生不滅與生滅和合非一非異名阿梨
耶識無初者初始也意明此識無前際故然真心
妄識雖虛實有殊若究其源俱無初際然有兩意
一則如佛頂經說煩惱菩提二俱無始謂自有此
真心已來便有此妄識非謂真先妄後亦非妄先
真後若言真先妄後即應諸佛更起無明若言妄
先真後何有無真之妄居然獨立由是故知二俱
無始此則夢喻不齊卻似金之與礦若言礦先金
後即合所棄之礦鍊之得金若言金先礦後應可
純淨金器重生於礦由是二物俱無初際於法可
知問如論云依如來藏故有生滅心既言依真有
妄則是妄後真先何得說云二俱無始答不然所
言依者明妄無自體依真而成顯本末之義非先
後之義故起信云以如來藏無前際故無明之相
亦無有始若說三界外更有眾生始起者即是外
道經說二者謂妄體全空都無生起之蹤跡故言
妄無始也故起信云覺心初起心無初相即斯義
也若據此意夢喻正同以夢生時無蹤跡故有茲
兩意故云妄無初也然上夢礦二喻之中各取少
分共況一識無初之義方盡其理夢則喻無初法
礦則喻無初時若單用礦喻則妄識有實若唯取
夢喻則妄識有始今既分取相似之處理極成矣
物者即夢中所現之物也境者即是識中所變我
法等境成有者且如夢中所見自他境界覺來反
想即定是無正在夢時決定為有若不然者何有
讚喜謗瞋厭苦欣樂等事耶故知有也如莊子中
說莊周夢為蝴蝶都來忘卻莊周及乎睡覺夢除
何曾更有蝴蝶為莊周時既不羨蝴蝶為蝴蝶時
亦不羨莊周彼此各行互不相識然準彼書意以
顯生死齊平今之所引意明執實之義謂依於妄
<pb n="211"/>
識變起我法等相悟來了達則誠知是空若正迷
時定執為有若不然者何有貪瞋愛惡取捨等事
耶故知是有故成唯識論云依識所變妄見我法
猶如幻夢幻夢力故心似種種外境相現緣此執
為實有外境然雖夢中見種種事推其根本唯一
夢心以夢心滅時夢事皆滅法中亦爾境雖無量
原其根本唯一識心識心滅時境界隨滅故起信
論云一切諸法唯依妄念而有差別若離心念即
無一切境界之相則知三界唯心萬法唯識諒不
虛也由是三界世間一切有漏染法皆從妄識而
生故名此識以為妄本然一切有漏染法生起微
著次第總有兩重一無始根本二展轉枝末展轉
枝末即後逐妄科中所明無始根本正當此段言
根本者即根本無明言無明者謂無妙覺之明故
以就通相言之故當此識然根本無明具有二義
所謂迷真執妄也迷真者真即真心本不生滅德
相業用量過塵沙日用不知如狂如醉若貧女宅
中寶藏窮子衣內明珠雖有如無枉受艱苦故華
嚴經云於第一義不了名曰無明執妄者妄即五
蘊色之與心如幻如化本無實體眾生認此為自
身心計虛為實故名執妄故圓覺經云妄認四大
為自身相六塵緣影為自心相乃至結云由此妄
有輪轉生死故名無明然此二義遞互相成舉一
則兼未嘗獨立但若執妄必須迷真但若迷真必
須執妄譬如有人迷東必執西亦互相成立思之
可見。●二明習妄流轉。
由是惑業襲習報應綸輪塵沙劫波莫之遏絕。
此當妄法生起第二門展轉枝末也由是等者謂
因此迷真成識現起世間一切境界緣此境界起
惑造業受報無窮此中惑業報應四字但是三道
然此三法諸教之中有名三障障聖道故或名三
道引心邐迆至業報故或名三雜染以性不清淨
故又此三障更相由藉由煩惱故起惡業由惡業
因緣故得苦果初言惑者即煩惱也品類即根本
及隨根本有六謂貪瞋癡慢疑惡見隨煩惱有二
十謂忿恨覆惱嫉慳乃至散亂不正知等若以要
言之不出根本中三謂貪瞋癡即此三種便能成
就三界世間故華嚴云由貪瞋癡發身口意作諸
惡業無量無邊等此惑因起由前無明迷平等理
妄認五蘊身心即此身心是過患根本故肇公云
約天地為高下約日月為東西約身為彼此約心
為是非老子亦云吾有大患為吾有身及吾無身
吾有何患故知此身是一切過患根本既執之為
有遂分自他依此身心起諸煩惱於一切順情境
上起於貪心於一切違情境上起於瞋心以護自
身將為主宰也於此二中不知是妄任運而起乃
名為癡此等煩惱究其所因皆從根本無明而有
也次云業者然業雖無量統唯有三謂善惡不動
也由前貪瞋熾盛發動身口作諸惡業即身三口
四意三等十惡業也或有稍知因果貪來生榮樂
之事即翻惡為善持不殺等五八十戒即善業也
或厭下苦麤障忻上淨妙離修有漏禪定名不動
業然此三種業雖勝劣不同皆由迷心所造俱有
漏攝故圓覺經中結三業云皆輪迴故不成聖道
由是則知前之三業皆依煩惱所成也言報應者
應即是報既有業種蘊在藏識因緣會時必須受
報涅槃經云非空非海中非入山石間無有地方
所脫之不受報尚書云天作孽猶可違自作孽不
可逭由是有業心有報應然若推諸業體相都無
及受報時未嘗差錯惡因苦果善因樂果如影如
響的無差謬然泛論果報六道不同以類收之但
唯三種謂苦樂捨由前惡業為因即感三塗苦報
謂地獄餓鬼畜生也由前善業為因即感人天樂
<pb n="212"/>
報謂四洲六欲也由前不動業為因即感上界差
別之報謂色無色界也然於三界之中所受苦樂
之身是別業正報所居勝劣器界即共業依報正
報有生老病死依報有成住壞空器界空而復成
有情死而還生無始至今聯綿不絕迷惑耽戀誠
可悲夫故法華云三界無安猶如火宅由是報因
業感業由惑成惑因無明無明無始一念妄有也
則知三界六道有情無情究其所從皆因夢識而
有襲習綸輪者襲謂承襲即相續義由惑發業業
能招苦次第相續故習謂熏習即相學義意明惑
業念念學學念念熏習故唯識云由諸業習氣二
取習氣俱故名為習然此二義必互相資謂相續
故相學相學故相續故云襲習故唯識云前異熟
已盡復生餘異熟也譬如有人襲儒學文由承襲
於儒故方能學習於文又由學習於文故方能承
襲於儒也相資之義豈不昭然綸即綸緒謂眾生
業種雖復無邊終不一時受六道報報有次緒故
名綸緒然有兩意一如人負債強者先牽故二如
人種物潤者先生故輪即輪轉謂生已復死死已
還生生死不停故名輪轉或天上死人間生人間
死畜生生等故無常經云循環三界內猶如汲井
輪然此二義亦互相資由綸緒故輪轉由輪轉故
綸緒也其猶搔繭抽絲由彼絲輪轉而不止故使
絲緒起之不絕亦由絲緒起之不絕故使絲輪轉
而不止或可淪字其義亦通即沒溺義也謂於生
死大河長受沒溺故云淪涅槃經云若有眾生樂
諸有為造作諸業是人迷失真常是名暫出還沒
疏中且用輪字如向所說惑業則言其襲習報應
則言其綸輪然二二對辨亦互相資謂由惑業襲
習故使報應綸輪實由報應綸輪故令惑業襲習
斯則乘因感果依果造因因果相資以之不絕此
即十二因緣前前為因後後為果之義故唯識頌
云由諸業習氣二取習氣俱前異熟已盡復生餘
異熟或曰如是起惑造業受報輪轉時劫長短耶
故次云塵沙劫波莫之遏絕也塵即碎十方世界
之微塵沙即殑伽河中如麵之沙謂此河周四十
里沙細如麵劫波者梵音此云時分大劫小劫長
時短時延促雖殊通名時分遏止也絕滅也莫之
遏絕者言不能止滅也意謂六道眾生起惑造業
受生輪轉已來將一沙為一劫波沙盡而劫波不
盡又將一塵為一劫波塵盡而劫波無盡塵沙有
限劫波無窮相續至今不能止之滅之故云莫之
遏絕也然此二段字句雖多若論實事不過五字
謂心識惑業報其餘並是顯敘真妄成立輪迴之
辭意謂本是一心不覺成識起惑造業生死無窮
是故如來現身說教故大科云起教緣也。
●二別明說教之意如法華經云我以佛眼觀見六
道眾生貧窮無福慧入生死險道相續苦不斷乃
至為是眾生故而起大悲心等文二初敘說阿含
之意二初正敘。
故我滿淨覺者現相人中先說生滅因緣令悟苦集
滅道。
初二句標佛現身也故者所以義我即指佛也言
滿淨者揀異分淨以佛無明永盡無念之極故覺
即覺悟者即指人謂佛是覺悟之人也若梵語菩
提此翻為覺斯則約法梵語佛陀此云覺者斯則
約人今此辨人故言覺者亦可滿字是總淨覺為
別者字屬人即明如來是滿淨滿覺之者揀諸聖
人覺淨未滿唯佛如來三障都盡三覺具圓故號
如來為滿淨覺者若以此二望眾生二乘菩薩諸
佛及本性料揀有兩種四句一者眾生不淨二乘
菩薩分淨諸佛滿淨本性但淨二者眾生不覺二
乘菩薩分覺諸佛滿覺本性但覺今於此二四句
<pb n="213"/>
中皆當第三也現相者即化身相也人中者即現
化之處也唯向人中示相者天上著樂無由發心
三塗極苦正當難處唯於人中苦樂相兼對苦必
能發心所以佛出現化天上如病未發豈須鍼艾
三塗似膏肓之病不足醫治人中如小瘵所縈堪
可與藥故佛出現然如來現相總有四種謂他受
用報身大化小化隨類化身等今明說此教者即
小化身也然有八相謂一從兜率天退二入胎三
住胎四出胎五出家六成道七轉法輪八入涅槃
此論現身但明成道之相次明說法即轉法輪相
佛成道之相身長丈六紫磨金容項佩圓光胸題
卍字三十二相八十種好八部擁衛四眾欽崇巍
巍峨峨光映日月德相繁廣不可具陳此小化身
其相劣弱若望受用即雲泥有殊故法華經說長
者脫珍御服著弊垢衣珍御之服以喻受用之身
弊垢之衣即況紫磨金體蓋以眾生垢重不堪見
勝妙之身既不能見亦無所聞則於眾生都無利
益大悲接物故現小化亦如法華經說窮子見父
踞師子床寶几承足富貴殊勝威德特尊窮子見
之竊作是念此或是王或是王等非我傭力得物
之處長者見子默而識之乃至云即脫瓔珞細軟
上服嚴飾之具更著麤弊垢膩之衣右手執持除
糞之器以此方便得近窮子此喻如來隱彼勝身
現於劣相也先說下正明設教此方佛事藉以音
聲若無言教現相何益教先說小後方說大或曰
此明般若何論小乘答雖同佛言有深有淺若不
對辨安知淺深然一代佛教不出大乘小乘乃至
圓宗亦大乘攝其所宗者皆宗因緣雖則同宗因
緣於中淺深有異小乘即生滅因緣大乘即無性
因緣無性因緣者如中論云因緣所生法我說即
是空空即無性義也今明小乘故云生滅因緣生
滅因緣者諸法緣會即生緣離即滅既生既滅足
知無常然則不無生滅之法以有法執故也然佛
出世先說小者有二對治故說生滅對治凡夫外
道執我我是主宰義既言生滅則知無主無主無
宰則無我也說因緣對治外道自然之計外道所
執多執神我有作受故兼執自然既言因緣則非
神我自然也為治此二是故先說生滅因緣即佛
初成道始從鹿苑度五俱輪次度舍利弗目連迦
葉三兄弟等於十二年間所說即諸部阿含等經
是也令悟等者佛說此法意令眾生悟四真諦也
此有兩種因果謂集是世間因苦是世間果道是
出世因滅是出世果也苦即三苦八苦三苦謂苦
苦壞苦行苦八苦謂生老病死愛別離怨憎會求
不得五陰盛集即業惑如逐妄中說滅即有餘無
餘二種涅槃入經可見道即八正道謂正見正思
惟正語正業正命正精進正念正定也諦者誠實
義如世間苦集逼迫和合事無虛謬名為實義非
謂不生不滅名實即說苦定苦集定集等以是義
故四皆實也故遺教經云日可令冷月可令熱佛
說苦諦實苦不可令樂即如佛於鹿苑為五比丘
三轉四諦法輪之例也三轉者一示相轉示謂顯
示苦行相等令其悟解云此是苦此是集等二勸
修轉勸謂誡勸令其修斷云此是苦汝應知此是
集汝應斷等三作證轉作證謂引己所作令其信
受云此是苦我已知此是集我已斷等意言我已
知已斷已修已證汝等效我當知當斷當修當證
如是說已一類小根之人如言啟悟厭生死苦樂
求涅槃發心進修作五停心等七種方便斷三界
四諦下分別麤惑得初果證乃至進修漸斷三界
俱生細惑證餘三果得阿羅漢則令世間因亡果
喪出世間因生果證法華云為求聲聞者說應四
諦法度生老病死究竟涅槃故云先說生滅因緣
<pb n="214"/>
令悟苦集滅道也。●二結判。
既除我執未達法空。
我執者即於五蘊總相計有主宰名為我執若一
一推求色等性中不見我體名為我空若見五蘊
之法實有體性名為法執若了五蘊如幻如化從
緣無性名為法空既除者已盡也以小乘人聞說
生滅因緣不執於我故云既除我執未達者以未
聞說無性因緣猶計蘊法為實故云未達法空若
具言之合云既除我執已達我空未達法空未除
法執今則上執下空文影略故又既除我執便是
已達我空未達法空便是未除法執故也。
●二敘說般若之意二初總示大部二初敘教釋意。
欲盡病根方談般若心境齊泯即是真心垢淨雙亡
一切清淨。
病根者喻法執也如人有病令人不安如木有根
能生枝葉意云二執如病令諸眾生不得安樂若
取法執為病病即是根持業釋也若取我執為病
是病之根即依主釋今則病通二執根喻法執以
能所依二體異故我是能依法是所依以能從所
生故能非根根唯局所也由是凡夫有我執必兼
有法執二乘有法執不必具我執又二乘無我執
則未必無法執菩薩無法執則必無我執如因迷
杌方可見人等般若即慧也為顯此法故遺言成
教教即文字般若即觀照實相二般若也今約佛
論故通法教俱名般若也此中意云如來意欲盡
眾生有執之病根方談空宗之般若然大乘教法
無量無邊何故此中唯談般若謂正能破執大乘
初門二執若除真性自現故唯談此除其病也故
古德云華嚴經如治國之法養性之藥般若教如
定亂之將治病之藥二經既爾餘可例知心境等
者然佛初說小乘心境俱有說大乘法相即境空
心有說般若教即心境俱空今正明此故云齊泯
心即心心所法境即諸識相分心通能變能緣境
通本質影像心境等亡故云齊泯謂約遍計則都
無所有如繩上蛇約依他則緣無自性如麻上繩
由心故境由境故心境滅心空心如境謝然諸法
雖多不出心境心境既泯則一切皆泯也心經亦
云無眼耳鼻舌身意無色聲香味觸法無眼界乃
至無意識界等故云齊泯即是真心者顯非斷滅
恐聞一切諸法泯之皆無諸法既無應成斷滅故
此顯云即是真心然此心與上心字不同上是緣
生妄心即前夢識也此是常住真心即前鏡心也
為揀別故故特言真以一切諸法皆依此心若離
此心無別有法故經云一切世界因果微塵因心
成體心之所現名曰依他執之為實乃名遍計依
計既泯即是圓成如繩依麻有蛇托繩生繩蛇既
亡則麻著矣此是疏主出般若之密意若據經文
則但言諸法皆空不言即是真心故下文云離一
切相即名諸佛文雖不彰意實如此若法性宗即
直於諸法空處顯出真心故圓覺經云種種幻化
皆生如來圓覺妙心猶如空華從空而有乃至云
諸幻盡滅覺心不動故云即是真心也垢淨雙亡
者上言心境染淨已含文未顯彰故重明也意云
非但無諸有漏心境之法若於法中染淨之法亦
復不有為對治垢染方彰淨法之名所治之垢既
亡能治之法何立如無慳貪布施亦遣等則知若
理若智若因若果一切行位諸對治門悉皆不有
垢淨並無故曰雙亡故心經云無無明亦無無明
盡等一切清淨者此淨與上淨字不同上即對染
之淨此名真空曰淨以聲聞怖空故言清淨清淨
即空義也大般若中或則云空或言清淨然萬法
雖多不出心境恐收不盡又約垢淨重明斯則是
法皆攝竟無所遺故言一切也故大般若云善現
<pb n="215"/>
般若波羅蜜多清淨故色清淨乃至諸佛無上菩
提悉皆清淨又非謂泯卻心境顯真心了然後亡
垢淨顯真空此乃文家成隔句對若欲順義應云
心境齊泯垢淨雙亡一切清淨即是真心理則明
矣謂真心之中本無心境垢淨等法名之為空非
謂無於心法成於斷滅故唯識頌云初即相無性
次無自然性後由遠離前所執我法性此諸法勝
義亦即是真如常如其性故即唯識實性然此與
前迷真習妄正為翻對若無前意焉起此文。
●二顯瑞彰會。
三千瑞煥十六會彰。
三千即三千大千世界如下所明瑞即祥瑞煥明
也佛說此經之時放大光明照三千界靡不煥然
復現種種奇異之事有此祥瑞故云三千瑞煥故
大般若經第一云爾時世尊於師子座上自敷尼
師壇結加趺坐入等持王三昧安詳而起一一身
分各放六十百千俱胝那庾多光各照三千大千
世界乃至云令此世界六種變動盲者得視聾者
得聞等又云其諸天人佛神力故各見於佛正坐
其前咸謂如來獨為說法十六會彰者般若類有
八部謂大品小品放光光讚道行勝天王文殊問
金剛唐譯六百卷二百七十五品總一十六分前
五無名後十一分有名前六分品後十不分品即
初分七十九品第二分八十五品第三三十一品
第四二十九品第五二十四品第六勝天王般若
分一十七品第七曼殊室利分第八那伽室利分
第九能斷金剛分第十般若理趣分第十一施波
羅蜜多分十二淨戒十三安忍十四精進十五靜
慮十六般若即大明度無極經四卷同前五分濡
首菩薩無上清淨分衛經二卷即第九分實相般
若即第十分道行小品各十卷同第四分光讚十
卷放光三十卷大品三十卷皆同第二分然上諸
本開合大部文勢次緒事理一一皆同但廣略之
異唯仁王一本不在八部之中。
●二別示今經二初略標指。
今之所傳即第九分。
如文。
●二廣敘讚二初敘歎幽玄二初具敘一經詮旨三
初正敘。
句偈隱略旨趣深微慧徹三空檀含萬行。
句有文句義句今通此二偈謂積句所成亦通此
二隱謂潛隱即現在無文如經中多無所斷之疑
文及其住名略謂少也即現雖有文而不廣故如
經中唯有能斷之文及有住義旨謂意旨趣謂旨
之所歸徹理曰深難覺曰微難覺有二意一為文
隱略故義趣難覺二為徹理故甚深難覺然隱略
深微之相即下所云慧即返流淨用約斷執觀空
得名般若正翻為慧不云智也下釋題中廣辨體
相三空者即我空法空俱空也如下經云無我相
人相等即我空也我相即是非相等即法空也離
一切相即名諸佛是俱空也二空可知俱空有三
說一別觀人法名二空同一剎那雙觀人法名俱
空二即二執既遣二空亦遣名俱空三即能所遣
時慧亦無住即與本性相應此時自無人法二相
及非法相等名俱空徹謂透徹慧是能徹三空是
所徹般若照時透過三空之表即與本源相應以
本心源非空非有為對人執方說人空為對法執
方說法空為對二執方說俱空即空是能對執為
所對所對之執既遣能對之空亦除空執兩亡方
契本性若住空境未曰相應所以疏中特言慧徹
由是四加行位菩薩為取空相不名見道故唯識
偈云現前立少物謂是唯識性以有所得故非真
住唯識今既徹於空相能所兼亡即同唯識見道
<pb n="216"/>
頌云若時於所緣智都無所得爾時住唯識離二
取相故檀含萬行者梵音檀那此云布施含謂含
攝萬行即菩薩所行之行不唯於萬今舉大數耳
以布施含於三施三施該於六度六度包於萬行
以本望末故曰檀含萬行也所以佛答修行唯言
布施故彌勒頌云檀義攝於六資生無畏法此中
一二三是名修行住。
住一十八處密示階差斷二十七疑潛通血脈。
此約二論以敘歎也準無著論中從佛正說以下
乃至經終分為十八住處謂第一發心住乃至第
十八上求佛地住即是修大乘行人從因至果安
住之處密示階差者謂隱密示現行人修行入位
階降差別之相以經中都無十八住名含有十八
住義以不顯配故云密示前後淺深不同故云階
差也然階差之相在下正宗文前疏文具明斷二
十七疑者準天親論從佛答三問畢便躡跡斷疑
乃至經終二十七段謂第一求佛行施住相疑乃
至第二十七入寂如何說法疑潛通血脈者潛謂
潛闇通謂通流血脈者喻也以經中多分唯有能
斷之語而無所斷之言由是文起孤然勢意斷絕
及尋經旨皆有所因文雖不彰理且連貫以不明
顯故曰潛通其猶人身血脈外雖不彰內宛流注
約喻顯法故曰潛通血脈也此義見於逐段敘疑
之文。●二反顯。
不先遣遣曷契如如。
不先遣遣者即反顯慧徹三空之義謂二執為所
遣二空為能遣又二空為所遣俱空為能遣以俱
空遣二空空病亦空故云遣遣如圓覺云應當遠
離一切幻化虛妄境界由堅執持遠離心故心如
幻者亦復遠離遠離為幻亦復遠離離遠離幻亦
復遠離曷契如如者曷何也契合也如如者即上
三空之表本源真性也二空破執執喪空明空病
亦空方契本源真性也意云若不先遣遣即滯有
滯空何能契合真如本性然此語勢亦是御注序
文彼云咸歸遣遣之旨盡入如如之妙。
●三順結。
故雖策修始終無相。
如經中度四生即是策修無生可度即是無相行
六度即是策修不住相布施等即是無相如是類
例遍於經中然度生修行合是有相今以無生可
度無住布施無法可說無我修善故順經宗無相
之義一經前後無不談此故曰始終又因心果心
咸皆如是斯則正策修時無相正無相處策修非
謂前後始終皆爾。
金剛般若經疏論纂要刊定記會編第一卷（終）
校訛
第十二紙（一行決北藏作㳏楞嚴寺流通本同誤）第十四紙（十八行離北藏
作利流通本同）第十七紙（十八行含北藏作舍流通本同）第二十紙（十二行含
北藏作舍十三行令北藏作今流通本並同十九行正語之正北藏作三流通本作岐）第二
十一紙（二行實北藏作是流通本同）第二十二紙（五行又北藏作入又即此
字下脫既字七行示北藏作云流通本並同）第二十三紙（十七行妄北藏作忘流通
本同）第二十四紙（八行含北藏作舍流通本同）第二十六紙（七行濡北
藏作儒流通本同）第二十八紙（三五兩行有四含字北藏皆作舍流通本並同）

<sarticle><article>金剛般若經疏論纂要刊定記會編卷第二</article></sarticle>
秦三藏法師鳩摩羅什譯經
唐　圭山大師宗密　述疏
宋　長水沙門子璿　錄記
清荊谿後學沙門行策會編
●二結歎四法幽玄三初正結歎。
由斯教理皆密行果俱玄。
若據前正敘歎中約教義分能詮所詮今於所詮
之中別開行果即四法足矣然教密如前句偈隱
<pb n="217"/>
略理密如前旨趣深微行果二玄前文未顯故宜
別明行玄者夫菩薩行不出二種謂隨相行離相
行也隨相即同前策修離相即同前無相玄者妙
也若二行抗行或先或後不名為玄二行同時不
相妨礙乃名為玄若唯隨相即同凡夫若唯離相
即同二乘二行相資宛符中道即觀空而萬行沸
騰涉有而一道清淨是菩薩行矣果玄者果即佛
果也此中佛果總有二種所謂真身應身應身有
相真身無相玄者若二身各異相無相殊不名為
玄以相即無相無相即相真應無礙故曰玄也所
以經中若以相觀佛則是人行邪道不以具足相
發心則墮斷滅以此真身應身不一不二故使然
也由斯者因此也即正指說此一卷經是密是玄
也此則結指前文之所明標為後說之所以也。
●二示難了。
致使口諷牛毛心通麟角。
致使者遂令也由前四法幽玄之故遂令諷誦甚
多而解者極少口諷即讀誦其文也牛毛喻其多
也妙解經意乃名心通麟者瑞獸君聖則現角者
麟唯一角喻悟者少也此有兩重相望以論多少
謂麟比牛而已少角比毛而又少意謂讀誦者多
中之多通悟者少中之少。●三彰謬解。
或配入名相著事乖宗或但云一真望源迷派其餘
胸談臆注不足論矣。
前四句即但不符聖旨別作意度不得圓暢雖非
邪僻亦名謬解後二句胸談臆注正是邪謬前言
心通者少不通者多此之三類即是不通之相也
此前兩家皆先敘因然後結過配入名相者謂有
疏將法相名句配入其中此則貪著其事好尚法
相也如下經云凡夫之人貪著其事乖宗者以經
宗無相真空既以法相解之寧契經旨以不順理
名之為乖但云一真者但猶獨也以聞說此經是
空無相宗則首末作離心離境空無相道理一味
銷釋故云一真望源迷派者望謂瞻望源謂水生
之處也迷謂昏迷派謂流派路分曰岐水分曰派
意云此經雖宗無相而文義千差今雖符大底宗
源而全乖差別義理故云望源迷派也斯言乃是
曉公起信序文今雖用之而意異彼彼則以一心
為源隨緣生滅為派此則以經宗為源義理為派
故不同也其餘等者前則各有一長此乃都來邪
僻前則依人依教此乃率意推胸率爾疏謬之言
故曰胸談臆注不堪採覽置之言外故云不足論
矣就中此釋宇內偏多疏主云予久志斯經遍詢
諸疏親見數十本或假託金剛藏或云誌公或云
傅大士或云達磨或云五祖或題自名皆好紙好
墨裝飾甚華其中文義總不堪採如釋舍衛國云
衛者百靈衛護舉一例諸首末皆爾苟有無限愚
人不能甄別寶為至妙誠可悲哉故云胸談等若
將源派約迷不迷前後相望有其四句一迷源不
迷派即配入名相者二迷派不迷源即但云一真
者三源派俱迷即胸談臆注也四源派俱不迷即
下不攻異端是此疏也。●二引文結顯。
河沙珍寶三時身命喻所不及豈徒然哉。
河沙珍寶者即經云如恒河中所有沙數如是沙
等恒河是諸恒河沙寧為多不乃至此福德勝前
福德三時身命者即經云若有善男子善女人初
日分以恒河沙等身布施乃至何況書寫受持讀
誦為人解說喻所句有二意一即於此內外二財
喻之不及二即如下文云我念過去無量阿僧祗
劫於然燈佛前乃至譬喻所不能及含斯二意故
云喻所不及豈徒然哉者猶言可空如此也意謂
此經句偈隱略旨趣深微尋波討源卒難得意儻
悟玄理隨分受持得福德多不可思議既若如此
<pb n="218"/>
非聖智不能造其源常情之流豈合措意此文意
含兩勢一驗凡心不曉二驗持者福多也。
●二述造疏意二初示疏論師承有據二初示論師
承斥他添削。
且天親無著師補處尊後學何疑或添或棄。
梵語提婆盤豆此云天親是地前四加行位菩薩
即無著弟也無著梵語阿僧佉是初地菩薩即天
親兄也補處即彌勒菩薩現在兜率天上次補佛
處號曰當來下生彌勒尊佛以二菩薩依稟彌勒
菩薩偈頌造論解經故云師補處尊下懸談廣明
後學下斥其違論即無著天親之後製疏之者也
何疑者責辭也添即前云配入名相者於本論外
加以大小乘法相行位故云添棄即前云但云一
真者棄卻兩論別自解釋也不知彼人云我勝菩
薩為復不知菩薩所造論耶若言不是我勝菩薩
亦非不知造論但以志道參玄忘言取意捷徑修
進不務枝流誰有心力尋於論文者即應責之曰
尋論釋經則推無心力推胸率意心力何多且者
約截之辭以不論所餘截徑而斥意云今不論你
有理無理且論主是入位上流復從彌勒所受義
句此蓋佛佛相傳展轉師授你之後學何得固違
而自率意耶一是凡聖愚智懸隔二是師父之言
背智率愚悖師無禮如父有所作子乃故違豈合
天道耶故此引師以斥也。
●二明今述解不攻異端。
故今所述不攻異端疏是論文乳非城內。
初二句對非顯是故今者由菩薩展轉相授所以
今之述作不攻異端攻謂攻擊異謂別異端即端
倪即顯諸家卻是異端也故云對非顯是故論語
云攻乎異端斯害也已注云善道有統故殊塗而
同歸異端不同歸也疏是二句出其因由既用本
論釋經不攻異端明矣乳非城內者引經喻也涅
槃第十云復次善男子如牧牛女為欲賣乳貪多
利故加二分水轉復賣與餘牧牛女彼牧牛女得
已復加二分水轉賣與近城女人彼女得已復加
二分水賣與城中女人彼女得已復加二分水詣
市賣之時有一人為子納婦當須好乳以待賓客
至市欲買是賣乳者多索價數是人答言汝乳多
水不直爾許之直今我贍待賓客是故當取取已
還家煮用作糜而無乳味然於苦味中千倍為勝
何以故乳之為味諸味中最善男子我涅槃後正
法未滅餘八十年爾時是經於閻浮提當廣流布
是時當有諸比丘抄略是經分作多分抄前著後
抄後著前前後著中中著前後雜以世語錯定是
經令多眾生不得正見如彼女人展轉賣乳乃至
成糜而無乳味然彼經意以喻涅槃此借用之以
喻般若此中城內之言語稍漫通今取最初新搆
之乳未加水者以為喻也或曰此中豈無疏主自
語應同添水乳耶答不然雖有自言但是連合前
後或引文之端皆從本義而非添也。
●二示名題義意在下。
纂要名意及經題目次下即釋無煩預云。
諸家至此皆略判經題今務簡削繁下文委釋。
●三解本文二初偈文歸請。
稽首牟尼大覺尊能開般若三空句發起流通諸上
士冥資所述契群機。
將欲製疏恐未上符下合故歸請也意云法華經
說假使滿世間皆如舍利弗盡思共度量不能測
佛智聖智尚難圖度凡心豈可測量由是祈請加
護冀無紕繆於中前三句歸敬三寶後一句祈願
利生初二字能歸至誠稽謂稽留尚書云稽首拜
手注云稽首謂首至地也拜手首至手也今則屈
頭至地稽留少時表敬之甚也又禮有三種謂下
<pb n="219"/>
揖中跪上稽首今則上禮表無慢心然能歸之人
必具三業表佛有天眼天耳他心知故謂以身業
歸表佛有天眼見以口業歸表佛有天耳聞以意
業歸表佛有他心知又圓滿三業善故成就三輪
因故以未歸三寶之前三業悉皆不善今歸三寶
故三業皆善也三輪者謂神通輪教誡輪記心輪
因中身業歸果獲神通輪因中口業歸果獲教誡
輪因中意業歸果獲記心輪據此即三業是因三
輪是果三輪之因依主釋也今言稽首即當身業
但舉身業餘者自具謂稱三寶名及述所為事即
口業也心不虔誠寧肯歸禮即意業也牟尼下正
舉三寶謂佛法僧為福之田三皆可寶故云三寶
帶數釋也然有三種一住持者即塑畫等像佛也
三藏教文法也五眾和合僧也遵守遺言任持像
法名曰住持二別相者佛即三身法即教理行果
僧即二乘菩薩三同體者覺照名佛軌持名法和
合名僧於中復有本性觀行融通之異皆一法上
說之故云同體於上三中今所歸者即別相也五
教之中當其始教以此經屬始教故今但取當宗
之中能說般若為佛所說般若為法發起流通者
為僧故非餘教牟尼下佛也梵音釋迦牟尼此云
能仁寂默能仁故不住涅槃寂默故不住生死又
寂者現相無相默者示說無說此則即真之應也
大覺者覺即是佛大揀餘聖餘聖雖覺未名為大
二乘偏覺菩薩分覺皆非大也唯佛如來一覺永
覺無所不覺如大夢覺如蓮華開迥超群聖故獨
稱大尊者具上九號為物所尊下文廣辨能開下
法也於中能字屬佛開字通佛及法在佛為能開
在法為所開般若三空句五字唯局法也然於此
中具教理行果般若果也以是到彼岸慧故三空
理也句即教也理果合論行也以慧照理是菩薩
行故發起下僧也發起上士即須菩提因興三問
故佛說之流通上士即是彌勒無著天親也邐迆
解釋方始弘傳上士者高上之士也或云上人故
馬鳴菩薩讚無常經歸敬偈云八輩上人能離染
或云大士故大雲疏云如斯大士皆歸命斯皆通
用故隨人稱冥資一句祈願利生也冥資謂暗助
所述即此疏也契合也群機即一切眾生也然資
助加護有二種一即顯加謂現身說法有所見聞
二即冥加但得智力無所視聽今於二中唯求冥
加也以製疏釋經唯藉智力但得冥助不須見聞
以此經云若以色見聲求是行邪道為順此教故
不求顯然凡所設教皆契理契機今不言契理者
以疏是論文已契理故又疏主於二利中利他偏
甚今唯言契機者悲增之相也。
●二開章正釋既蒙加祐心通智明約義開章遂申
經旨文二初標列章門。
將釋此經未入文前懸敘義門略開四段第一辨教
起因緣第二明經宗體第三分別處會第四釋通文
義。
此依崇聖寺塵外疏唯開四門若準大雲疏中即
開六門一明經意二明宗旨三明經體四辨譯時
五解題目六釋經文今雖四門含六門義謂此第
二攝彼二三第四攝彼五六其餘單攝但小異耳。
●二依章正釋四如疏科列。
初中二初總論諸教。
此中總論如多藥共治一病下別顯則如一一藥
各有功能也。●文二初通赴機緣。
謂酬因酬請顯理度生也。
酬因者酬謂酬報因謂因地以佛於因地初發心
時希求無上正等菩提遂啟四弘誓願眾生無邊
誓願度煩惱無數誓願斷法門無盡誓願知佛道
無上誓願成於此四中三願皆畢唯一未圓誓度
<pb n="220"/>
眾生眾生宛在今雖證果不捨因門現身說法濟
度群品以報先願故曰酬因故法華經云我本立
誓願欲令一切眾如我等無異如我昔所願今者
已滿足化一切眾生皆令入佛道酬請者佛初成
道梵王帝釋等請轉法輪故法華云爾時諸梵王
及諸天帝釋護世四天王及大自在天并餘諸天
眾眷屬百千萬恭敬合掌禮請我轉法輪如來默
然受請既受其請故始於鹿苑終至鶴林四十九
年說諸經教救度眾生故法華云即於波羅柰轉
四諦法輪等也顯理度生者此二相從合說然有
通別通則佛以一音演說法眾生隨類各得解別
則說四諦法顯生空理度凡夫外道說六波羅蜜
法顯二空理度不定性二乘及利根凡夫令入大
乘道說一乘法顯法界理度定性不定性二乘及
地住菩薩并上上利根凡夫令入一乘究竟佛道
也。●二剋就佛意。
若據佛本意則唯為一大事因緣故出現於世欲令
眾生開佛知見等。
唯為一大事等者法華經具云諸佛世尊唯為一
大事因緣故出現於世舍利弗云何名諸佛世尊
唯為一大事因緣故出現於世諸佛世尊欲令眾
生開佛知見使得清淨故出現於世乃至欲令眾
生入佛知見道故出現於世準天長疏解云佛之
知見非三非五故云一廣博包含故云大諸佛儀
式說此化生故云事眾生有此機能感於佛曰因
佛即應之曰緣故者所以義由此一大事因緣所
以佛出於世也開示悟入者此之四句不出於二
前二句能化後二句所化能化有二謂大開而曲
示此屬於佛所化亦二謂始悟而終入此屬眾生
若準法華論釋開者雙開菩提涅槃二無上果示
者別示法身顯三乘同體悟者知義別指報身二
乘不知說令知故入者因義修因契入故華嚴疏
主解云開者開除惑障示者示真實理悟者悟妄
本空了心體寂只令悟上真理入者冥於心體石
壁解云一切眾生皆有佛性大開也指示心中了
了分明是佛性曲示也斬新領解決定印可不疑
始悟也一切念想都亡終入也諸家解釋旨趣不
同白璧黃金各為至寶。
後別顯此經五。
別顯者近指一卷金剛遠關諸部般若以同宗故
意明有何所以說無相經於中五段具如下列。
●初中三初標。
一為對治我法二執故一。
對治者如病設藥義見序中我執者有二一凡夫
情計我即執五蘊總相以為主宰二外道神我即
蘊離蘊或大或小幽靈神聖動用難思皆計為實
故云我執計一切法實有體性名為法執然佛說
小乘以除我執今說般若重為此者蓋深必該淺
也由是正除法執兼明我空也。
●二釋二初總標由執起障。
由此二執起煩惱所知二障。
煩惱即根隨等此依我執而起如前逐妄中說所
知即根本無明也故起信論云無明義者名為智
礙即所知障也此依法執而起。
●二別示二障過患二初煩惱障。
由煩惱障障心心不解脫造業受生輪轉五道。
心不等者心本清淨自在功德妙用過於塵沙良
由此障覆蔽不得顯現故云心不解脫解脫者自
在義不唯令心不解脫復能造業潤業業即善惡
不動業也以有業因必招果報即受生也受生之
處所謂五道生而復死往而又來故云輪轉輪轉
之相已如序中綸輪義也反推其源即是我執故
知我執是過患根本故須除之。●二所知障。
<pb n="221"/>
由所知障障慧慧不解脫不了自心不達諸法性相
縱出三界亦滯二乘不得成佛故名障也。
慧不等者此即大乘深慧不論小乘淺慧此慧若
發照見五蘊皆空唯是心性離自心外無別有法
今為無明覆蔽不得開發故華嚴云若不了自心
云何知正道彼由顛倒慧增長一切惡不達等者
然諸法性相有別有通別則如水以溼為性以動
靜為相等通則諸法同以無為為性有為為相由
無是慧故不能了之然了心即根本智了性相即
後得智二智不顯蓋由無明無明不除不成佛法
故云縱出三界亦滯二乘等斯則雖出火宅猶止
化城不到寶所若反推其本由於法執將知法執
是過患根本也然此二障非謂抗行皆由一心所
為但微著有異所知則細煩惱則麤麤細雖殊都
無別體猶如一水起動成波微著有異於中亦有
二義纔動則不能現像同彼所知猛盛則覆舟溺
人況於煩惱法喻相對昭然可見又心慧解脫約
人料揀以成四句謂心解脫慧不解脫二乘也心
不解脫慧解脫大悲菩薩也俱解脫佛也俱不解
脫凡夫也。●三結。
二執若除二障隨斷為除二執故說此經。
以前推窮一切過患根本是其我法二執二執若
遣二障即除二障若除則諸過自滅由是過患之
源即是二執為除二執故演斯經故知此經是大
良藥故心經云般若波羅蜜多是大神咒是大明
咒等乃至云能除一切苦真實不虛欲知此經除
二執者如經云無我相人相眾生相壽者相是除
我執也無法相亦無非法相是除法執也如此類
例遍於經中。●二中二初標。
二為遮斷種現二疑故。
如文可知。●二釋。
遮未起種子之疑斷現起現行之疑即經中答所問
已便躡跡節節斷疑乃至經終二十七段。
疑者於理於事猶豫不決即心所法中煩惱一數
然有二種一種子二現行種子謂蘊在藏識未顯
發者名為未起現行謂動之於心或形之於口名
為現起遮則遮其種子不令起於現行斷則斷於
現行即自除其根本其猶築堤防水傾津潑燄其
義可見即經下指經也然準經即答三問已展轉
而斷起復連環故云節節至二十七然遮斷之言
總有兩意一則經中有須菩提陳疑處是現行即
第二第十一第十九餘無問辭皆種子也二即當
時盡是現行望於後代總名種子斯則斷現行時
即是遮種子也然二意中後意稍切故二十七疑
皆言斷而不言遮也。●三中二初標。
三為轉滅輕重二業故。●二釋。
轉重業令輕受滅輕業令不受。
泛論業有三種謂善惡不動受有三時謂現生後
若今世造善惡今世受苦樂者名順現報業若今
世造善惡次生方受名順生報業若今世造善惡
從第三生已去乃至百千生方受名順後報業今
世有人造善惡業目下無報便疑無因果者良由
不達此三時報也故佛名經云行善之者觸事轗
軻行惡之者是事諧偶致使世間愚人謂之善惡
不分我經中說有三種報如上所敘今言轉滅者
二中唯轉惡業以違理故時則通三然此惡業受
報準小乘宗說有定不定如初篇四重名為定業
僧殘已下名不定業以此對時應成四句謂時定
報不定報定時不定俱定俱不定若此經說者則
不然以未入我法名決定業若入我法名不決定
業所言不定者或輕或重或受或不受也問若然
者何以大般若中云唯除決定業應受報耶答但
轉重成輕非令不受故無違也如此經云若有人
<pb n="222"/>
受持讀誦此經為人輕賤者是人先世罪業應墮
惡道以今世人輕賤故先世罪業則為消滅當得
阿耨菩提言先世者有二意一前生之前名為先
世二未持經前名為先世雖通此二後義為正也
今以三塗之業用輕賤代之令報不定生報現償
令時不定此皆轉重令輕也其滅輕不受經則無
文經雖無文義乃合有然有兩意一者以重況輕
意云重業既轉之令輕輕業故宜不受二則曾墮
三塗之者出在人中猶有餘業即貧窮諸衰等苦
今既不墮三塗則餘業必免亦是時報俱不定也。
●四中三初標。
四為顯示福慧二因故。
●二釋二初未說失為凡小。
佛成正覺未說般若之前眾生由無妙慧施等住相
皆成有漏或滯二乘。
佛成正覺者即菩提樹下三十四心斷結五分法
身初圓示成正覺也未說等者即成道之後十二
年已前但說人天因果及四諦緣生未說三空般
若無妙慧者妙慧謂無相甚深般若也此是法空
之慧以未說般若未顯法空故無此慧也施等住
相者等於戒忍等四住於我人眾生等相及住法
非法相也既住我法等相則成世間因果故皆有
漏也此說凡夫依人天教者或滯二乘者設有斷
惑證真不無厭苦忻樂縱出三界亦墮聲聞緣覺
之地此依小乘教者若準凡夫兼無麤慧就勝通
說故言無妙慧也。
●二已說得為佛因二初順釋。
故談般若顯示妙慧為法身因五度為應身因。
即十二年後說諸部般若之教詮顯妙慧妙慧即
第六般若波羅蜜以法身是真如妙理本不生滅
但以煩惱覆之名如來藏若妙慧照破煩惱真理
顯現成大法身故說妙慧為法身因也五度等者
五度即施戒忍進定應身即三十二相八十種好
紫磨金色之體也此由積集五波羅蜜之所感得
故言五度為應身因也。●二反顯。
若無般若則施等五非波羅蜜不名佛因。
非波羅蜜等者雖行施等由無慧導皆成住相由
住相故便成有漏但成世間善因樂果故非佛因
也故菩提資糧論云施戒忍進定及此五之餘皆
由智度故波羅蜜所攝。●三結。
故須福慧二嚴方成兩足尊矣。
福慧屬因即五度六度是能嚴也兩足是果即真
身應身為所嚴也然諸佛果德雖無量無邊以要
言之不過此二故法華云如其所得法定慧力莊
嚴以此度眾生自證無上道大意謂由無般若致
使施等非波羅蜜不成佛因故須福慧二嚴乃成
兩足妙體然前五與第六互相資助以真應二果
必須具故其猶膠青彩色彩非膠而不著膠非彩
而無色六非五而無相五非六而無因如經云應
無所住即修慧也行於布施即修福也又以無我
無人無眾生無壽者即修慧也修一切善即修福
也此例甚多。●五中三初標。
五為發明真應二果故。
諸經論中皆說三身此唯明二者已合攝故言三
身者即法報化如權宗所說法身是理無漏無為
報身是智轉識所成有為無漏雖證於理智且非
理如日含空由是理智分為二也化身是影固宜
不同是故說佛為三身也今言二者法報合故以
智即是理如光即珠是故合說為真身也如淨名
經云佛身無為不墮諸數豈言報體是有為耶又
涅槃經云若人言如來同有為者死入地獄是故
此中不說於三但言二也故智論云佛有二身一
真身二應身亦云生身應身皆化身也問法報化
<pb n="223"/>
等皆是佛身法報既其不分化體何故別說耶答
法報皆實所以合論化體唯虛故宜別也。
●二釋。
未聞般若之前但言色相是佛不知應化唯真之影
不如實見真身應身。
謂十二年前小乘之人唯取三十二相金色之身
以為真佛不知更有真佛故云但言色相不知下
以未達法空故不知此相但是真身之中所現影
像也故唯識云大圓鏡智能現能生身土智影既
言是影則知非真故彌勒頌云應化非真佛亦非
說法者不如等者若知真身是實應身是虛又了
相即無相名為真身無相即相名為應身如是見
者名如實見故華嚴云於實見真實不實見不實
如是解法相是則名為佛若不如是名為不如實
見。●三結。
故此發明二果令知由前二因證得。
發明二果者如經云如來說三十二相即是非相
者發明真身也是名三十二相者發明應身也又
云則非具足色身發明真身也是名具足色身發
明應身也餘例此知二因等者真身由前慧因證
得應身由前福因證得也前段中云故須福慧二
嚴等即是約果說因今云故此發明等即是望因
說果如是說者意令眾生修二種因證二種果也
然前五門展轉相躡謂說般若經本除二執故有
第一二執雖遣兩疑猶存故有第二縱使無疑爭
奈先業故有第三惡業既滅無漏因成故有第四
因既昭然果證何遠故有第五由是一經大意極
此五重矣。
第二明經宗體二初宗。
宗即所詮體即能詮今初宗者尊也重也心言之
所尚也然言由於心故故肇公云情尚於空者觸
言而賓無毛詩序云情動於中而形於言餘皆例
此。●文二初統明諸教。
統論佛教因緣為宗。
統論佛教者然此方古今教有三種淺深既異所
宗亦殊一儒教主即文宣王謂孔丘也宗於五常
仁義禮智信意以修身慎行治國理家揚名後代
也二道教主即玄元皇帝謂老聃也宗於自然此
即融蕩是非齊平生死終歸虛無也三釋教主即
釋迦也宗於因緣意令識迷破惑證真起用也故
云因緣為宗然一代佛教通宗因緣雖小乘生滅
大乘無性淺深有異大約統論皆因緣也然有二
種一世間二出世間世間有二一內二外外復有
二一謂種子為因水土人時等為緣而芽得生又
泥團為因輪繩陶師等為緣而器得成二內謂無
明為因行支為緣而生識等五支及生老死二支
前二器世間後一即有情世間故知成此三界世
間只由因緣二字二者出世間有三種一則本覺
內熏為因師教外熏為緣而始覺得生二則始覺
為因施等五度為緣而佛果得成三則大悲為因
眾生為緣而應化得興故知出世間一切淨妙等
事不出因緣二字故法華云佛種從緣起是故說
一乘中論云未曾有一法不從因緣生又云我說
是因緣能滅諸戲論然統收世出世間一切諸法
有義空義假義中義雖淺深不同皆墮因緣也言
有者有生有滅也謂諸法緣會而生緣離則滅如
馬勝比丘為舍利弗說偈云諸法從緣生緣離法
即滅如是滅與生沙門如是說空者既屬因緣則
知無體無體即空義也故中論云因緣所生法我
說即是空假者如鏡像水月雖則不實緣會不得
不現故淨名云是身如影從業緣現中者以假故
非空空故非假非空非假即空即假名為中義故
淨名云說法不有亦不無以因緣故諸法生又如
<pb n="224"/>
中論都明有等四義云因緣所生法我說即是空
亦名為假名亦名中道義即三乘教中所說空有
中假等義並不出因緣故云佛教統宗因緣也。
●二別顯今經三初約法正立。
別顯此經則實相般若觀照般若不一不二以為其
宗。
別顯等者所謂通中之別隨何經中所宗各異如
華嚴法界法華一乘淨名不思議真如佛性等也
然般若種類諸說不同準智度論說有三種一文
字即能詮教二觀照即能觀智三實相即所觀境
羅什後來開為五種謂於觀照中開出眷屬即隨
行五蘊及煖等善根於實相中開出境界即俗諦
境此五中唯觀照持業釋餘皆依主大雲解之五
皆持業謂文字性空即般若故眷屬境界同文字
故實相即是法身起信論云依此法身說名本覺
故然雖三雖五三者為正何則般若所照皆實相
故不唯真如故智論云照色等空即名實性性空
實理離於顛倒非虛偽故於空見空亦名顛倒於
空無著乃是實法色等虛偽誑人眼根故知但約
不顛倒離虛偽便為實相則雙實真俗二諦為一
實相也煖等眷屬是慧性故相應隨行俱觀照故
故知觀照攝眷屬也由是雖則說三已攝於五既
符智論必契深經故三為正然諸家立宗或唯觀
照或唯實相此並未當且此經所詮一一離相豈
唯觀照教化眾生斷疑破執豈唯實相故今雙取
為宗不一不二者欲言其一體用有殊欲言其二
寂照常俱故非一二也。●二約喻釋成。
以即理之智觀照諸相故如金剛能斷一切即智之
理是為實相故如金剛堅牢難壞。
此顯雙取為正且本舉能堅能利一金剛以喻觀
照實相二種般若若單取觀照則闕堅義若單取
實相則闕利義又皆言即者釋成不二之相以照
而常寂故理非智外寂而常照故智非理外既離
理無智離智無理故如金剛即堅即利也。
●三約行結顯。
萬行之中一一不得昧此是故合之以為經宗。
謂菩薩行中必須具此若昧實相則難亡分別便
成住相即墮有漏若昧觀照則闕智用便滯偏空
同於二乘故須二事兼行方契中道此則如前行
玄之義也由是起信論中止觀合說法華經內定
慧莊嚴華嚴明定慧二事菩薩依賴涅槃顯定慧
不等不見佛性諸教中說無明邪見自此而生故
華嚴疏云萬行忘照而齊修頓漸無礙而雙入皆
此義也。
二體。●文三初標立。
文字般若即是經體。
如文可知。●二正釋。
文字即含聲名句文文字性空即是般若無別文字
之體。
或曰諸家所出教體皆取聲名句文或通取所詮
之法今何單取文字耶由是故云文字即含聲名
句文此明具四法也聲即言音名句文三即聲上
屈曲表示名詮諸法自性句詮諸法差別文即是
字為二所依也問四法之中文字最居其末云何
攝聲等法耶答所以能攝者有二意一能顯文字
有其三處謂心上顯即意識境聲上顯即耳識境
色上顯即眼識境今取初者故能攝之二有聲未
必有名句文有文則必有聲名句前前未必有後
後後後必有於前前如苗必有根根未必有苗也
以是義故故攝聲等文字性空下明攝所詮理也
謂依於般若顯乎文字文字本空即是般若無別
文字體也然有二意一體屬緣生無自體故二非
別有一法為文字體故此皆意顯般若是文字體
<pb n="225"/>
也其猶鎔金成像像即是金也。●三總結。
故皆含攝理無不盡統為教體。
含攝之義如上所明能所總該故言理無不盡此
乃文字則該能詮盡般若則該所詮盡詮旨既備
故云統為教體也。
第三分別處會二初總明佛說大部處會。
●文二初總示大部。
六百卷文四處十六會說一王舍城鷲峰山七會（山中
四會山頂三會）二給孤獨園七會三他化天宮摩尼寶藏殿
一會四王舍城竹林園白鷺池側一會。
●二別顯此經。
此經則第二處第九會第五百七十七卷。
上總明皆如文可知。
後別明傳譯此卷時主。
●文三初正明東土翻譯前後二初通辨諸譯。
前後六譯一後秦羅什二後魏菩提流支三陳朝真
諦四隋朝笈多五唐初玄奘六大周義淨上六人皆
三藏。
流支者天平二年於洛陽譯成十四紙名金剛般
若真諦太康元年於金陵郡譯成十四紙名金剛
斷割笈多開皇十年於洛陽譯成十六紙名金剛
斷割玄奘貞觀二十二年於玉華宮譯成十八紙
名能斷金剛義淨證聖二年於佛授記寺譯成十
二紙名能斷金剛。●二剋示所傳。
今所傳者即羅什弘始四年於長安草堂寺所譯。
如文。●二因辨西方解釋異同。
天竺有無著菩薩入日光定上昇兜率親詣彌勒稟
受八十行偈又將此偈轉授天親天親作長行解釋
成三卷論約斷疑執以釋無著又造兩卷論約顯行
位以釋。
轉授天親者有說云以天親久習小乘近從大教
要滌情執故轉授之斷疑執顯行位正宗文中可
見。
●三示今科判依據差別二初正明科釋所依。
今科經唯約天親釋義即兼無著亦傍求餘論採集
諸疏。
兼無著者以顯此疏正依天親傍用無著餘論諸
疏義見開題處。●二結成立題所以。
題云纂要其在茲焉。
不同淨名集疏備書四聖之名義即如何晏集解
論語於孔安國馬融等注中當者用之不當者翦
之今疏亦爾或雙取以各有理或共成一義故兩
存焉。
金剛般若經疏論纂要刊定記會編第二卷（終）
校訛
第一紙（十六行玄北藏作立楞嚴寺流通本同誤）第四紙（二十行現北藏作見）第
六紙（十七行令北藏作今）第八紙（十六行僧北藏作因）第十一紙（二行已北
藏作以第十二紙（六行曲北藏作由十三行示北藏作云）第十三紙（十四
行輪北藏作論）第十七紙（十七行失北藏作夫）第二十紙（一行含北藏作舍）
第二十四紙（十三行唯北藏作為已上流通本皆同誤）

<sarticle><article>金剛般若經疏論纂要刊定記會編卷第三</article></sarticle>
秦三藏法師鳩摩羅什譯經
唐　圭山大師宗密　述疏
宋　長水沙門子璿　錄記
清荊溪後學沙門行策會編
第四釋通文義二初解題目。
金剛般若波羅蜜經
●疏二初釋所詮三初釋金剛二初翻名示相。
金剛者梵云跋折羅力士所執之杵是此寶也金
中最剛故名金剛帝釋有之薄福者難見。
梵云下新云縛左羅力士所執者如經所說執
金剛神梵云諾建那此云露形神即此力士也
<pb n="226"/>
金中最剛者金語通五此最精堅故安剛字仍
非人間之物故云帝釋有之乃是天上至寶故
云薄福者難見正理論云帝釋有寶名曰金剛
不為薄福眾生所見。
●二約法辨義二初引經論總彰二義三初總標
略辨。
極堅極利喻般若焉無物可能壞之而能碎壞萬
物。
初二句表有勝能故喻般若無物下釋極堅等
相則知若有一物能壞則非極堅若有一物不
碎則非極利也如銀鐵雖堅遇火則融刀劍雖
利斫石則缺非極堅利也揀餘堅利故加極字。
●二引教委釋。
涅槃經云譬如金剛無能壞者而能碎壞一切諸
物無著云金剛難壞又云金剛能斷又云金剛者
細牢故細者智因故牢者不可壞故。
涅槃下引經無著下引論難壞即堅義能斷即
利義細牢者細謂揀麤顯是微妙牢揀可壞堅
固義成智因即是慧慧是智之因智是慧之果
此約觀照般若說以微細故能入於惑令彼滅
也不可壞者智論云一切語言名相等事皆可
破壞唯無相智不可破壞此約實相般若說問
實相般若分因果耶答用有勝劣故分因果體
無增減因果一如故普賢觀云大乘因者諸法
實相大乘果者亦諸法實相華嚴經疏云理開
體用名大方廣智分因果號佛華嚴。
●三結顯喻旨。
皆以堅喻般若體利喻般若用。
此結所引經論之意也然先上諸德皆用此義
資聖云金剛者堅而復利堅喻本覺真性雖流
轉諸趣而覺性無壞利喻般若淨照三賢十地
貫通萬行無明惑暗無不壞也肇云金剛者堅
利之譬也堅故物莫能沮利故物無不摧以況
斯慧邪魔不能毀堅之極也萬物皆能破利之
義也又諸經論說金剛喻定勝鬘經說金剛喻
智梵網經以十回向為十金剛仁王謂十堅心
淨名以金剛慧決了此相無縛無脫得無生法
忍又諸經論說金剛座金剛山金剛輪如是等
說皆取堅利義也又晉武帝起居注云武帝十
三年燉煌有人獻金剛寶生于金中色如紫石
英狀如蕎麥百鍊不銷可以切玉如泥是知堅
利之極也。
●二引真諦別示六種二初正明六種。
又真諦記說六種金剛一青色能消災厄喻般若
能除業障二黃色隨人所須喻無漏功德三赤色
對日出火慧對本覺出無生智火四白色能清濁
水般若能清疑濁五空色令人空中行坐慧破法
執住真空理六碧色能消諸毒慧除三毒。
一一以法合之分明如文皆般若之功也災厄
等者有厄則災禍必來有業則苦果定至厄除
則災禍不起業喪則苦果不生隨人所須有二
意一則如餘物不能隨所須金不可為銀用羅
不可為錦用等金剛則不然要者皆得法中亦
爾有漏功德人不可為天富不可為貧無漏不
爾隨心所成二則餘物用之則盡金剛出之不
窮法中亦爾有漏受之則窮無漏受之不盡對
日等者慧即始覺合本覺時見法無生名無生
智如起信云得見心性心即常住常住即無生
義也火出燒盡世間使六合空廓智起斷除煩
惱令大道通同能清等者水清則萬像齊鑑疑
除即佛法現前空中等者升太虛則不履於地
住真空則不墮世間消諸毒者中毒則令人命
終起惑則永沈生死毒除則延年益壽惑遣則
<pb n="227"/>
不滅不生。●二結示傍正。
傍兼可矣非堅利之本喻。
佛所立名本約堅利如上六義乃是兼明諸家
至此多不料簡殊濫正義若將此六配前五因
即一當第三二三當四五四當第二五六當第
一也。●二釋般若二初翻名略指。
般若正翻云慧即照五蘊空相應本覺之慧是也。
般若正翻慧者以古來諸德義翻為妙慧淨慧
無相慧此皆挾到彼岸義是別相也或云智慧
今云正翻慧者即通相也即照下約功用以出
體也照蘊空即是功用本覺之慧即是出體大
品云色如聚沫受如泡幻想如陽燄行如芭蕉
識如幻化如是觀者名照蘊空相應等者本覺
即如來藏自性清淨心非新生故言本不頑暗
故言覺慧即始覺也依體起用故云之慧始即
同本故曰相應然本覺與慧不一不二以不二
故故言相應以不一故故言之慧故資聖云妄
心見俗曰無明悟心照真為般若俗境萬有見
心必異真空理一悟自無差第一義空離照無
理清淨本覺即理是照又涅槃云佛性者名第
一義空第一義空名為智慧此等皆證體用非
一非二義也然本即實相始即觀照也。
●二引教廣釋二初引論別相釋二初明總攝三
慧。
若約學者從淺至深言之則攝聞思修三慧總為
般若。
學者即修大乘行人也初須聞法生解名聞慧
次則測度所聞評量教理分明忍可以印自心
名思慧然後如聞思處依而行之無所乖越名
修慧前二有漏後一無漏前淺後深深淺雖殊
通名為慧是故總收名為般若如人攻文赴舉
及第雖前劣後勝皆一人也云云。
●二引論文釋成二初正釋成。
故無著云能斷者般若波羅蜜中聞思修所斷如
金剛斷處而斷故。
波羅蜜中等者此明頓悟中漸修也慧纔發時
照萬法空便到彼岸名為頓悟由有多生習性
未得念念相應故須聽聞正法思惟其義如說
修行方得究竟證入名為漸修開題中略明也
若唯識中說則具根後二智謂十度中六通本
後四唯後得六中則二智皆具為分六度故第
六偏取二空本也今依無著更加加行智則通
前三矣金剛斷處等者如金剛斷物之處而斷
煩惱非謂金剛亦通所斷。
●二配因果二初雙引論。
又云細者智因故者智因即慧也依智度論因位
名般若果位名智。
上者字論牒所標下者字疏牒論文智因即慧
慧果即智也前雖引用今方解釋此引無著也
次引智論可知。●二雙解釋。
則聞思修皆名為細細妙之慧佛智之因矣般若
能斷故在因位佛果無斷轉受智名。
此明法空深慧意揀我空慧為麤淺不為佛因
但是二乘因故般若下出所以以慧是揀擇義
揀擇惑障顯無為故以因位有惑故須擇之乃
名為慧智但決斷為義以果位無惑但唯決定
朗然獨照故名為智只是一法受此兩名如人
破賊為將功成為相也有說以無漏智性為智
因大雲破之三塗有性何不斷惑闕細義也此
約妙慧別相以破若就通相取亦可矣以凡是
有心皆成佛故此得是因也。
●二引經通相釋。
若依大品經若字通智慧二義故智與慧名義少
<pb n="228"/>
殊體性無別。
此明字緣字界若字是字界般那都為緣若以
般為緣助於若界則名為慧若以那為緣助於
若界則名為智如僧人俗人等云云名殊謂曰
智曰慧義殊謂決斷揀擇此中義殊故使名殊
也體性無別者皆別境中一也前三種智皆名
慧故故智與慧皆如金剛故薩遮尼乾經云帝
釋金剛寶能滅阿修羅智碎煩惱山能壞亦如
是無常經云金剛智杵碎邪山永斷無始相纏
縛。●三釋波羅蜜三初約語對翻。
波羅蜜者此云彼岸到應云到彼岸。
應云下迴梵文以西域風俗例皆如此云云青
龍云蜜多者離義到義元康云天竺風俗所作
究竟皆云到彼岸到離之義次文明之。
●二約義順釋二初釋義。
謂離生死此岸度煩惱中流到涅槃彼岸涅槃此
云圓寂亦云滅度。
前三句中每句皆上法下喻意明煩惱如大河
難可度故生死如此岸有情居故涅槃如彼岸
諸佛住故則慧是能離能度能到生死等是所
離所度所到若欲離此到彼必須度於中流此
約四諦說之理則明矣知苦是離此岸斷集修
道是度中流證滅是到彼岸也此順小乘義說
下經令入大乘無餘涅槃即須離二種生死此
岸乘六度船筏度二障中流到二涅槃彼岸涅
槃等者以翻波羅蜜為彼岸即是涅槃是故約
轉依果明彼岸義然生死即分段變易煩惱即
總該二障圓寂者義翻也謂德備塵沙曰圓妙
絕相累曰寂滅度者肇云涅槃者秦言無為亦
云滅度或但云滅然滅與小乘不同小乘以滅
生死為滅大乘以寂滅為滅故涅槃云生滅滅
已寂滅為樂然滅唯據果滅度乃兼因今則約
果標因故云滅度所以經中上言涅槃下云滅
度亦是唐梵雙彰也涅槃種類下文具明。
●二通難。
一切眾生即寂滅相不復更滅但以迷倒妄見生
死名在此岸若悟生死本空元來圓寂名到彼岸。
此即淨名經文彼云若彌勒得授記者一切眾
生亦應授記何以故一切眾生即寂滅相不復
更滅等今用此文以為難辭難意云眾生既即
寂滅何有離此到彼今言到彼者莫違經耶但
以下釋通但約翻迷成悟便是離此到彼若悟
此已漸除漸證名為究竟然成波羅蜜要與七
最勝相應如唯識說。●三順義通結。
若兼般若迴文應云到彼岸慧。
則是波羅蜜中之聞思修慧也。
●二釋能詮二初翻名。
經者梵音修多羅義翻為契經。
修多羅或云修妒路或云素怛覽此但梵音楚
夏之異耳義翻者以修多羅正翻云線由西天
以修多羅一名召於四實謂聖教席經井索線
彼多以華獻佛置之案上恐風吹散以線貫之
又見此方聖教能持佛語得無所遺如線貫華
故以線稱目之就彼處呼曰修多羅據此正翻
即合云線此方不貴線稱故翻為經斯則暗符
彼方席經兼順此土儒道之經然雖符順彼此
而未免相濫由是更加契字以揀異之然更合
於修多羅上加欲底二字翻為契經則唐梵皆
足也。●二釋義。
契者詮表義理契合人心即契理契機也經者佛
地論云能貫能攝故名為經以佛聖教貫穿所應
說義攝持所化生故。
詮表下釋契字詮表義理釋契理也謂說事如
<pb n="229"/>
事說理如理云云契合人心釋契機也謂令人
有所悟解歡喜信受云云斯則契理契機之經
依主釋也文雖是倒意以經是能契也經者下
次釋經字初標以佛下釋如開題處明已今唯
言經而不言契者以有般若揀濫明非道德等
經故不言也。
後釋經文。●文二初科分。
○準常三分初序分二正宗分三流通分。
此則道安法師所判但是佛經無問大小皆科
為三意云序分彰說法之由致正宗暢本意之
玄門流通繼遐芳於萬古冥符西域今古通遵
此經從如是至敷座而坐是序分時長老下至
應作如是觀是正宗分佛說是經下至信受奉
行是流通分。●二隨釋三如疏科釋。
○初文二初證信序二發起序。
證信者即六成就也顯說聽時處一一分明以
證非謬令物生信故發起者則以事相表示發
起正宗法義也然此二序更有異名謂通序別
序通謂諸經同故別謂諸經別故亦謂經後序
經前序經後序者佛說之時未有結集之時方
安立故經前序者佛先發起方說經故。
○今初證信序。
如是我聞一時佛在舍衛國祇樹給孤獨園與大比
丘眾千二百五十人俱。
釋此分三一明建立之因則佛臨滅度阿難請問
四事佛一一答我滅度後一依四念處住二以戒
為師三默擯惡性比丘四一切經初皆云如是我
聞一時佛在某處與某眾若干等。
建立因者意明如是等言因何而立佛臨滅等
者佛將入滅阿難愁惱阿泥樓豆告阿難言汝
是持佛法人且須裁抑汝當往彼咨問後事阿
難曰云何後事阿泥樓豆曰世尊在日以佛為
師世尊滅後以誰為師世尊在日依世尊住世
尊滅後依何而住惡性比丘佛在之日佛自調
伏佛滅度後如何調伏遐益後來理宜結集一
切經首置何等言阿難承教一一咨問今疏影
略不載問辭但書答語也四念處者四即身受
心法念謂念慧處謂身等即是念慧所安住處
則念是能住身等四處為所住於此四處安住
念慧名四念處住帶數釋也一觀身不淨即有
漏色蘊具有五種不淨一種子不淨乘過去業
識種子攬現在父母精血合成身故故淨名云
是身如幻從顛倒起是身如影從業緣現智論
云是身種不淨非餘妙寶物不從華間生唯從
穢道出二住處不淨於母胎中居生藏之下熟
藏之上常受熏穢故智論云是身如臭物不因
華間生不從薝蔔有亦不出寶山三自體不淨
合三十六物以成身故謂外有髮毛爪齒眵淚
涕唾垢汗便利等十二次有皮膚血肉筋脈骨
髓肪膏腦膜等十二中有脾腎心肺肝膽腸胃
赤痰白痰生藏熟藏等十二智論云地水火風
質能盛受不淨傾海洗此身不能令香潔四自
相不淨九孔常流不淨物故智論云種種不淨
物充滿於身中常流出不止如漏囊盛物五究
竟不淨一旦命終胮脹爛壞臭惡狼藉不堪見
故淨名云是身假以澡浴衣食必歸磨滅智論
云審諦觀是身終歸於死處難御無反復背恩
如小兒金光明亦云雖常供給懷怨害終歸棄
我不知恩二觀受是苦者受即是心所遍行五
中一也仍有三種謂苦樂捨苦謂苦苦樂謂壞
苦捨謂行苦問樂受未壞應非苦耶答以樂是
苦因故凡夫妄計為樂元來是苦問捨非苦樂
云何苦耶答行蘊遷流逼迫常苦但以苦樂麤
<pb n="230"/>
相所覆常情不知此微細苦故此三法俱名苦
也三觀心無常者心即緣慮生滅之心謂心心
念念前滅後生相續不絕如水流注故經中說
一念中有九十剎那一剎那中九百生滅四觀
法無我者法即五蘊謂五蘊法中一一推求即
蘊離蘊皆無我也如上觀之即能對治凡夫四
種顛倒謂凡夫顛倒則造業受生反此用心自
然無咎以戒為師者從其軌範但依戒律作止
分明故菩薩戒序云波羅提木叉者是汝大師
如來在日無異此也默擯等者佛法慈悲為無
刑罰比丘惡性唯默擯之意令省己知慚自然
調伏耳經初等語釋在次文然此四中意在第
四文中承便兼帶前三。
二明建立之意意有三焉一斷疑故謂結集時阿
難升座欲宣佛語感得自身相好如佛眾起三疑
一疑佛重起說法二疑他方佛來三疑阿難成佛
故說此言三疑頓斷二息諍故若不推從佛聞言
自製作則諍論起三異邪故不同外道經初云阿
憂等。
建立意者建立如是等言意在於何此有三意
如文三段斷疑等者智度論說佛滅度後諸天
王等請迦葉言乃至云法城欲頹法幢欲倒當
以大悲建立佛法迦葉受請往須彌頂擊大揵
槌諸聖弟子得神通者皆來集會迦葉告言佛
法欲滅眾生可愍待結集竟隨汝入滅諸來聖
眾受教而住畢缽羅窟迦葉入定以天眼觀今
是眾中誰有煩惱應逐出者唯有阿難煩惱未
盡爾時迦葉從定而起於大眾中牽出阿難告
言清淨眾中結集法藏汝結未盡不應住此是
時阿難慚恥悲泣告迦葉言我能有力久可得
道但為侍佛以阿羅漢者不得給侍故留殘結
不盡斷爾迦葉告言汝更有過佛意不聽女人
出家為汝慇懃致請令佛正法五百歲衰微是
汝突吉羅罪佛臨涅槃近俱尸竭城背痛疊鬱
多羅僧敷臥語汝須水汝不供給是汝突吉羅
罪佛昔問汝若有人好修四神足應住壽一劫
若無減一劫為汝不對令佛早入涅槃是汝突
吉羅罪汝於一時以鬱多羅僧襯身而臥是汝
突吉羅罪汝昔與佛疊僧伽梨衣以足踏上是
汝突吉羅罪佛陰藏相入涅槃後以示女人實
為羞恥是汝突吉羅罪迦葉言汝有如是六種
突吉羅罪應於僧中悔過是時阿難脫革屣袒
右肩長跪合掌依六種突吉羅罪懺悔懺悔已
迦葉牽阿難出語言汝漏盡可來言訖自閉窟
門是時阿難涕淚悲泣求斷結惑靡不精誠至
於後夜疲極偃息頭未至枕朗然得悟三明六
通作大羅漢卻至窟門擊門而喚迦葉言汝復
何來曰我漏已盡迦葉言汝若漏盡可縱神通
於戶鑰孔中入阿難騰身入來禮拜僧足迦葉
手摩阿難頂言我欲為汝令汝得道汝勿嫌恨
此如蘇秦張儀云云然階聖果切在修心不如
說行事佛何益狐假虎威宜其止絕斯意甚妙
詳而警之時大眾請阿難升座結集法藏既升
座已未發言間感得自身相好如佛是時大眾
遂起三疑故說下既言我從佛聞則知非佛重
起非他方佛來亦非阿難成佛故云三疑頓斷
廣如彼論恐煩略敘也息諍等者同為羅漢德
業頗齊若云自言固宜諠諍異邪等者阿者言
無憂者曰有外道意云萬法雖異不出有無置
之經初以之為吉以初吉故令中後亦吉今則
不爾故云異邪。
三正釋文義。●文二初標列述意。
具六成就謂信聞時主處眾六緣不具教則不興
<pb n="231"/>
必須具六故云成就。
言成就者謂六為能成就教為所成就也。
●二依科解文六如疏列。
一信。●文二初合釋。
若兼我聞合釋則指法之辭也如是之法我從佛
聞。
合釋者謂兼次段合而釋之此則別義不計六
數也。●二單釋。
單釋如是者智度論云信成就也佛法大海信為
能入智為能度信者言是事如是不信者言是事
不如是又聖人說法但為顯如唯如為是故稱如
是又有無不二為如如非有無為是。
單釋者謂正釋信成就義所引論文有標有釋
佛法下是釋或曰因何最初便明其信故此釋
也信為能入者然佛法無量信為初基若無信
心寧肯修習由是五位之內信位居初十信之
中信稱第一十一善法信亦為先故知信心之
前更無善法依此信本方興解行乃至證入故
華嚴云信是道源功德母長養一切諸善根斷
除疑網出愛河開示涅槃無上道今置經首以
表信相為入法之初也智為能度者菩薩萬行
非智不成若無智慧即滯有著空以智為主不
著二邊成無漏因獲菩提果故菩提資糧論云
施戒忍進定及此五之餘皆由智度故波羅蜜
所攝信者下正顯如是二字是信之辭上皆智
論所釋又聖下是劉虯注無量義經中釋此下
皆約法說也顯如者眾生如隱故沈三界欲絕
三界只要顯如故云但為除如之外餘皆虛妄
故云唯如為是論云除諸法實相餘皆魔事有
云始從得道乃至涅槃其中所說無不為如又
有下即梁武帝解意明有即無故不有無即有
故不無相即同時故名不二不二即如也此約
雙融顯如也如非有無者恐聞有無不二為如
便謂如體是有是無故此遮也意明有無即不
是是即非有無此上二解如字是顯體是字即
無非也。
二聞。●文二初正釋我聞之義。
我即阿難五蘊假者聞謂耳根發識廢別從總故
云我聞。
我有四種一凡夫遍計我二外道神我三三乘
假我四法身真我今揀餘者故云五蘊假者則
第三隨世流布要簡賓主乃稱於我阿難已達
我空實不計執故云假者聞者然大小乘諸論
辨聞不同有云耳根或云耳識或云根識和合
故聞今云耳根發識則後義也以根識單闕皆
不能聞云云然根識聞聲而不聞教若準名句
唯是意聞故瑜伽云聞謂比量然由耳識緣於
聲境與意同時得聞也然此二識聞聲名句實
非先後異時以率爾耳識同時意識故得聞也
五識皆然廢別下或曰既云耳根發識故聞合
云耳聞云何經內唯言我聞故此釋也以耳是
六根之別我是一身之總今廢別耳從其總我
故言我聞。●二商較所聞之法。
阿難所不聞二十年前之經有云如來重說有云
得深三昧總領若推本而言即阿難是大權菩薩
何法不通。
前二句牒難辭謂阿難是佛成道夜生年至二
十方為侍者二十年前佛所說法並且不聞何
得結集諸經皆稱我聞有云下通釋此有三意
有云重說者一也佛初命阿難為侍者阿難從
佛乞三願一不著佛退衣二不隨佛受別請三
請說未聞之法佛隨其願故得聞也得深三昧
等者二也金剛華仙經說阿難得法性覺自在
<pb n="232"/>
三昧力故前所說經皆得憶持與聞無異故法
華經云世尊甚布有令我念過去無量諸佛法
如今日所聞若推下三也不思議境界經云復
有百千萬億菩薩現聲聞形亦來在座其名曰
舍利弗乃至阿難等是則三中前二權說後一
實論故言推本也。
三時。●文二初揀顯釋。
師資合會說聽究竟故言一時諸方時分延促不
同故但言一。
師資合會者謂說者教人以道德曰師資者取
也從師之教取而行之也佛及大眾說聽具足
故云合會說畢聽畢故云究竟意取說無異席
貫通首末故曰一時佛地論云此就剎那相續
不斷說聽究竟總名一時一時之語佛自言故
涅槃云昔佛一時在尸首林又云我於一時在
迦尸國此則顯說聽能所一切圓畢也諸方下
揀時也不同有二謂橫則參差不同豎則延促
不同延促不同如人間五十年四天王天一晝
夜上上倍增故參差不同者如俱舍云夜半日
沒中日出四洲等既然云何定言寅卯辰巳日
月等耶。●二會法釋。
又說法領法之時心境泯理智融凡聖如始本會
此諸二法皆一之時。
此是愨公楞嚴疏意說領即師資也下有四對
心境泯者以聞法之時妄心不起心既不起境
即不生心境兩亡故云泯也此即不得以生滅
心行聽實相法此通依計故皆泯也斯則染心
俗境一對理智融者以聽法之際能所不分以
動念即乖法體二皆真實故言融而不言泯也
斯則淨心真境一對凡聖如者由心分別則見
聖見凡心既不生誰凡誰聖相本自盡故言如
也斯則因果一對本始會者妄念起時隔於本
始念既不起本始自同攝用歸體故言會也斯
則體用一對問此與第二何別答前智是始覺
中根本智前理是本覺中真諦境若此始本本
通真俗始合本後則前狹後寬也前為形染且
言真境淨智此為都明故言本覺始覺也又前
約分證故云理智融此約極證故言本始會也
諸二者謂心境理智凡聖本始也皆一者一義
不同謂心境則泯之故一理智則融之故一凡
聖則如之故一本始則會之故一義雖不同俱
名為一故云一時。
四主。●文二初翻名。
具云佛陀此云覺者。
經唯標佛者以秦人好略故仍存梵音者恐濫
菩提故以菩提云覺則屬於法今指於人故言
其佛無相濫失故不翻也若釋其義須得唐言
故先翻對也然覺謂覺察覺悟覺悟即照真本
有覺察則了妄本空了妄本空則不逐於妄照
真本有則不迷於真真妄既明則能破和合識
滅相續心顯現法身智亦亡也當爾之時始本
無二唯一覺耳菩薩雖亦照真了妄未得究竟
猶帶薩埵之名唯佛如來所作究竟故獨稱覺
者。
●二釋義二初引論正釋二初約體離念釋。
起信云所言覺義者謂心體離念離念相者等虛
空界即是如來平等法身則以無念名之為佛。
然此論明本覺心體性離諸念今此引釋果佛
者以果佛之體即是本覺元自離念因果雖分
離念無別故以本覺離念即是佛體故經云大
乘因者諸法實相等是故在纏名本覺出纏名
究竟覺始終體一更無別法故論云即是如來
平等法身依此法身說名本覺則以下疏結本
<pb n="233"/>
覺離念是佛體也。●二約位三義釋。
然覺有三義一自覺覺知自心本無生滅二覺他
覺一切法無不是如三覺滿二覺理圓稱之為滿。
無生滅者謂智照真如如理見故然有二意一
則心中無生滅之法如起信云如實空者從本
已來一切染法不相應故以念生則染今既無
念故不相應二則無者不也只明此心本不生
滅即同起信云以遠離微細念故得見心性心
即常住常住即無生滅也覺他者此亦始覺了
事即真以望自心故名覺他即同起信云一切
諸法從本已來離名字相離心緣相畢竟平等
無有變異不可破壞唯是一心故名真如覺滿
者以前二覺有解有證先後勝劣存自他之相
未得稱滿今此圓備不立自他故稱為滿若準
涅槃經說自覺者覺自身有佛性覺他者覺一
切眾生悉有佛性覺滿者若自若他無二佛性
故然常塗所說自覺揀凡夫覺他揀二乘覺滿
揀菩薩此中說者自覺便揀二乘權教菩薩豈
唯凡夫故華嚴云一切諸法性無生亦無滅奇
哉大導師自覺能覺他。
●二引論反釋三初反顯。
故知有念則不名覺。
意云無念故名覺當知有念則不名覺也。
●二引證。
起信云一切眾生不名為覺以無始來念念相續
未曾離念。
前云心體離念雖通因果今明眾生不名為覺
獨顯果人方名覺也。●三順結。
又云若有眾生能觀無念者則為向佛智故。
正結無念是佛義以無念是佛故能觀無念者
即是向佛智也。
五處。●文二初釋舍衛。
舍衛此云聞物謂具足欲塵財寶多聞解脫等遠
聞諸國故義淨譯云名稱大城。
舍衛亦云舍婆提新云室羅伐悉底此但梵音
楚夏耳此城在中印土憍薩羅國緣南天亦有
憍薩羅國恐濫彼國故以城為國名聞物者謂
名聞勝德珍奇寶物多出此國謂具下釋欲塵
即佳麗女色財寶即珍奇寶物多聞謂博通內
外典籍解脫即五通仙人等遠離欲也此即國
豐四德亦翻為豐德也遠聞等者如上四事皆
為外國之所聞知義淨下但證遠聞之義以有
名稱故得遠聞也。●二釋祇園二初總指。
祇樹等者即祇陀太子所施之樹給孤長者所買
之園。
舍衛國主波斯匿王有一大臣名須達多為兒
娉婦躬至王舍城寄止長者珊檀那舍宅時長
者中夜而起莊嚴舍宅營辦餚膳須達聞已問
言大士欲請國王為婚姻之會耶答言請佛無
上法王須達聞已身毛皆豎復問何等名佛長
者廣為說佛功德須達多言善哉大士所言佛
者功德無上今在何處長者答言在王舍城迦
闌陀竹林精舍時須達多一心念佛忽然天明
其光熾盛猶如白日即尋光處至城門下佛神
力故門自開闢尋路而往爾時如來出外經行
須達見已歡喜踊躍不知禮法直問世尊時首
陀天為其長者化作四人至世尊所接足禮拜
胡跪問訊右繞三匝卻住一面須達見已依而
為之世尊即為如應說法長者聞已得須陀洹
果後復請佛惟願臨顧至舍衛城受我微供佛
即問言卿舍衛國頗有精舍容受我否須達多
言必見垂顧便當營辦世尊爾時默然受請時
須達多回舍衛國佛令鶖子同往指授造寺儀
<pb n="234"/>
式即須達布金買祇陀太子園祇陀太子施園
中樹林二人共搆精舍既訖即執香爐向王舍
城遙作是言所設已辦惟願如來受此住處佛
時懸知長者之心即共大眾發王舍城猶如壯
士屈伸臂頃至祇陀園是時長者以其所設奉
施於佛佛即受已即住其中廣如涅槃經賢愚
經四分律西域記說須者往檢今佛於此說金
剛般若經故云在舍衛國祇樹給孤獨園也然
須達是主祇陀助成今樹先園後者以太子是
儲君須達是臣佐禮別尊卑故爾真諦記說住
處有二一境界處即舍衛也為化俗故二依止
處即祇園也為統出家人故又善見婆沙云舉
舍衛令遠人知舉祇園令近人知故雙舉也。
●二別釋三初釋祇陀。
秖陀此云戰勝波斯匿王太子也生時王與外國
戰勝因以為名。
戰勝者亦云勝林餘如文。●二釋給孤。
梵語須達此云善施給孤獨即是善施也又亦常
行施故。
少而無父曰孤老而無子曰獨拯給孤獨名為
善施又亦等者就中孤獨偏所矜哀其實餘人
亦非不施故也。●三釋園字。
西國呼寺為僧伽藍此云眾園。
梵音具云僧伽藍摩此云眾園則僧伽是能住
之眾藍摩是所住之園斯則約能要所耳寺者
司也官舍也以佛法初來安鴻臚寺後置僧舍
便以為名也。
六眾。●文二初釋標類。
與者并也及也大者名高德著比丘梵語此含三
義故存梵不譯一怖魔二乞士三淨戒眾者理和
事和。
名高謂遐邇稱譽德著謂行業恢隆怖魔者謂
初出家日飛行夜叉唱乃至魔宮聞故怖也以
一人出家展轉化度損減眷屬故然出家人從
因至果三度怖魔謂出家時發菩提心時成正
覺時前二但怖後乃興戈為佛所摧莫不降伏
乞士者謂上從善友乞法以鍊心下從檀越乞
食以資身故智度論云何名比丘比丘名乞士
清淨活命故名乞士如經中說舍利弗乞食向
壁而餐時有梵志女名淨目來見舍利弗云沙
門汝食淨耶答言食淨淨目言沙門下口食耶
答曰不也乃至問仰維方等皆答言不也淨目
女言食有四種我問於汝汝皆言不我今不解
汝說舍利弗言有出家人合藥種穀植樹等不
淨活命名下口食有觀星宿日月風雨雷電等
不淨活命名仰口食有曲媚豪勢通致四方巧
言多求不淨活命名方口食有以種種咒術卜
算吉凶不淨活命名維口食姊我不墮是四種
不淨食中我用清淨乞食活命淨目因聞是說
清淨法食歡喜信解得須陀洹道如是清淨乞
食活命故名乞士淨戒者謂比丘二百五十戒
比丘尼五百戒有表受無表持清淨持戒名為
淨戒有說五義謂加淨命破惡今以乞士即淨
命淨戒即破惡故唯三也理和事和者梵語僧
伽此云眾和合謂理和無違事和無諍也。
●二釋舉數。
千二百五十者佛初成道度憍陳如等五人次度
迦葉三兄弟兼徒總一千次度舍利弗目連各兼
徒一百次度耶舍長者子等五十人經舉大數故
減五人此常隨眾故偏列數非無餘眾文隱顯耳
俱者一時一處。
佛初成道者即菩提樹下示成正覺也憍陳如
等者餘阿溼鞞摩訶男婆提婆敷富那婆蹉準
<pb n="235"/>
本行經說佛初成道梵天王等請轉法輪世尊
受請作是思惟諸世間中誰先得度有五仙人
昔日與我有大利益堪能受我初轉法輪復作
是念彼等五仙今在何處以淨天眼觀彼五仙
在鹿野苑中爾時世尊即向彼園廣為說法外
道身心悉皆伏滅所著之服即成三衣手執缽
器鬚髮自落經於七日威儀具足如百夏比丘
乃至為轉四諦法輪得阿羅漢果迦葉三兄弟
等者智度論說爾時第一優樓頻螺迦葉在火
龍窟為首教化五百弟子二那提迦葉領三百
弟子在象頭山修行三伽耶迦葉領二百弟子
在希連河曲共計千人皆為世尊之所降伏求
索出家師徒皆得阿羅漢果舍利弗等者智度
論說摩伽陀聚落有婆羅門名檀耶那而有八
子中有一子名優婆低沙即舍利弗也復有一
婆羅門產子名離多即目連也是二童子共為
親友於刪闍耶外道所出家二人同心立其誓
願若復更得勝是師者為我等說甘露勝道必
相契悟爾時世尊有一弟子名曰馬勝威儀庠
序入城乞食進止有方舍利弗見已隨到所止
白言仁者汝是正師為是弟子馬勝言別有大
師我是弟子又復問言汝之大師說何法耶答
言諸法從緣生諸法從緣滅如是滅與生我師
如是說時舍利弗聞是語已即於是處遠塵離
垢得法眼淨歸到所止為目連說亦復如是二
人共相領諸弟子俱詣佛所求索出家佛呼善
來鬚髮自落袈裟著體執持應器成比丘相於
聲聞眾中智慧神通各得第一是二百眷屬悉
得出家即受具戒乃至得成阿羅漢果耶舍等
者未檢此常隨等者以此諸人先並事外艱苦
累劫一無所證纔遇見佛便得上果感佛恩深
故常隨也然此具四眾及龍天等今但顯一隱
餘流通分中自見俱者下前則標指約主望眾
故言與此則都結主眾通論首末相望事不異
也。
金剛般若經疏論纂要刊定記會編第三卷（終）
校訛
第十四紙（十一行反北藏作及楞嚴寺流通本同誤）第十七紙（四行令北藏作
今流通本同）第十八紙（十四行絕流通本作沈）第二十紙（五行且北藏作
具十七行揀北藏作棟流通本並同）第二十一紙（十五行心境之境北藏作竟流通本
同）第二十二紙（六行合北藏作舍十八行即北藏作既流通本並同）第二十
三紙（一行亦亡北藏作純淨流通本同）第二十六紙（十六行回北藏作迴流通
本同）第二十七紙（一行頃北藏作傾流通本同）第二十九紙（十六行減
北藏作滅又文北藏作末流通本並同）第三十一紙（十二行北藏脫見字流通本同）

<sarticle><article>金剛般若經疏論纂要刊定記會編卷第四</article></sarticle>
秦三藏法師鳩摩羅什譯經
唐　圭山大師宗密　述疏
宋　長水沙門子璿　錄記
清荊溪後學沙門行策會編
○二發起序。●疏二初敘意。
謂乞食威儀離於邪命是為持戒戒能資定定能
發慧故以戒定發起般若正宗。
戒能等者以戒是防非止惡義定是寂靜不動
義慧是明照揀擇義但能防非心即不動心若
不動慧乃分明世出世法無不鑒照其猶海中
欲現萬像必要水清欲求清水無過水靜欲得
水靜勿令起波止波如戒水靜如定水清如慧
所現萬像如一切法喻中則水若不起波則水
靜水靜則水清水清則現萬像法中則心不起
非則心寂心寂則照知萬法法上但唯一心喻
上但唯一水法喻相對義則昭然故經云尸羅
不清淨三昧不現前此則戒資定也圓覺云一
<pb n="236"/>
切諸菩薩無閡清淨慧皆依禪定生此則定發
慧也。●二隨釋二如疏列。
○文二初戒。
爾時世尊食時著衣持缽入舍衛大城乞食於其城
中次第乞已還至本處。
分七節釋一化主成實論說具上九號為物欽重
故曰世尊天上人間共所尊故。
具上九號者以佛有十號世尊當第十故云具
上九號十號者一如來二應供三正遍知四明
行足五善逝世間解六無上士七調御丈夫八
天人師九佛十世尊。
二化時食時辰時當日初分求乞易得不惱自他
乞已歸園正當巳時如常齋法。
當日初分者謂一日夜十二時總成四分一初
分即寅卯辰諸天食時二中分即巳午未人法
食時三晡分即申酉戌神鬼食時四夜分即亥
子丑畜生食時今言辰時即初分之後際也唐
周二譯皆言日初分斯則時勝也此時則乞求
不難以太早太遲皆難得故若非時乞食欲施
即無不施又愧便成惱他乞之不得亡餐又饑
是惱自也。
三化儀著僧伽梨衣持四天王所獻缽。
佛有三衣一安陀會即五條名下品衣亦名行
道作務儭身等衣二鬱多羅僧即七條名中品
衣亦名入眾說法衣三僧伽梨即九條乃至二
十五條名上品衣亦名福田衣製像水田見生
福故入王城聚落即著此衣今以入城乞食故
著也天王缽者梵語缽多羅此云應量器是過
去維衛佛缽入涅槃後龍王將在宮中供養釋
迦成道龍王送至海水上四天王欲取化為四
缽各得一缽以奉如來如來受已重疊四缽在
於左手以右手按合成一缽此是紺琉璃石缽
持用乞食也佛出行化須著衣持缽者為離苦
樂二邊故諸在家者好尚錦綺華潔衣服寶器
增長放逸太著樂邊出家外道苦行尼乾裸形
手捧飯食致招訶醜太著苦邊佛處中行故著
衣持缽也。
四化處園在城東南五六里自外之內為入處廣
人多曰大。
園是所住處國是所化處之往也今行化故出
祗園入舍衛也處廣等者準西域記國周六十
餘里內城周二十里故云處廣智度論云居家
九億故曰人多。
五化事佛為欲顯頭陀功德令放逸者慚愧以同
事攝故自乞食瓔珞女經說化佛身如全段金剛
無生熟二藏今所乞者利益他故故淨名云為不
食故應受彼食。
此釋經中乞食兩字頭陀下或曰佛為教主何
須乞食故此釋也頭陀此云抖擻抖擻煩惱故
然頭陀有十二種事謂常乞食阿蘭若乃至樹
下坐露地塚間坐等今則一也若行此事獲大
功德佛現斯軌令人效之頭陀既獲功德放逸
足明尤過世尊尚自乞食餘人豈合懈怠慚恥
愧悚自然行之同事攝者則四攝法之一也又
佛自乞食準纓絡經說有十意一止苦故謂盲
得見二得樂故謂一瞻一禮生無量福三除慢
故謂眾生見之不生我慢四滿缽願故富欲施
多缽則為空貧欲施少缽則為滿五鬼神供養
故六障閡者見佛故老病貧賤悉皆得見佛也
七示天王所獻缽故八作軌模故九絕誹謗故
十令弟子不畜八不淨物故有此十意故自乞
食瓔珞女下通難前引經難今所下釋通淨名
下但證上乞食不食之義。
<pb n="237"/>
六化等一由內證平等理外不見貧富相二心離
貪慢慈無偏利三表威德不懼惡象沽酒婬女等
家四息凡夫猜嫌五破二乘分別。
此釋經中於其城中次第乞已也內證平等等
者如理見故心離貪慢等者不貪富好不慢貧
拙平等修乞故云慈無偏利也表威德等者謂
佛制小乘律不許入惡象家恐彼損害不許入
婬女沽酒家恐生染心佛入者表威德勝也息
凡夫猜嫌者謂恐增此愛彼故破二乘分別者
謂迦葉捨富從貧乞意令生福須菩提捨貧從
富乞不欲惱他二人所見互有是非如來異此
是非一貫也然上五中初大智二大悲三顯德
四息凡五破小。
七化終然已字義屬下句文連上句飯食字義屬
上句文連下句若廣其文令當句中備者應云次
第乞已還至本處飯食飯食訖收衣缽佛若不食
他福不滿寶雲經說隨所乞得分為四分一擬與
同梵行二擬施貧病乞人三水陸眾生四自食十
二頭陀經唯說三分除梵行。
然已等者和會字之句義也今讀則從文釋則
從義若廣下權加數字顯文義兼暢也飯即喫
也論語云飯疏食佛若下通伏難應先難云前
引瓔珞女經言不食今經何以言食故此釋也
有說食欲至口有威德天在側隱形接至他方
施作佛事斯則示現而食非真食也由是彼此
皆不相違寶雲下顯齋儀也此四事中前二云
擬後二不云者以梵行貧病來則與之不來自
食後二不然故不云耳十二頭陀經除梵行者
以自乞故故不分之。
○二定。
飯食訖收衣缽洗足已敷座而坐。
●疏二初正解此文三如疏列。
分三節釋一併資緣將欲入定須息攀緣衣缽不
收心有勞慮故佛示現為後軌也即收大衣著七
條。
此釋經中收衣缽也飯食兩字如前所解訖了
畢也須併資緣者以修定時具於五緣謂閑居
靜處息諸緣務等佛雖至聖諸習都無實於衣
缽不生勞慮若不併除後人倣傚無由得定以
佛是教主凡有所作人皆效學故云示現為後
軌也。
二淨身業阿含經說佛行離地四指蓮華承足今
示現洗者順世表法為後軌也。
此釋經中洗足已三字阿含下牒難也又如佛
三十二相中有皮膚塵不染相今何用洗耶示
現下釋通也此有三意一順世故夫人外歸必
恐塵染故須洗足佛順亦爾也二表法故洗去
煩惱垢染顯得清淨法身也三為後軌者如資
緣說。
三正入定敷座坐禪者由身端故心離沈掉故魏
譯云如常敷座結加趺坐端身而住正念不動唐
譯云端身正願住對面念無著云顯示唯寂者於
此能覺能說故。
此釋經中敷座而坐也沈掉等者沈謂昏沈能
引睡眠障定增故掉謂掉舉任運攀緣能引散
亂亦障定心又於四儀中以臥則昏沈行則掉
舉住則疲倦唯坐為勝故不沈掉然昏沈掉舉
蓋是凡夫若據如來的無此事今垂軌則蓋為
後人或曰經中但言敷座焉知入定耶故次釋
云魏譯等則知入定也如常敷座等者謂如來
每會說般若皆自敷座具為般若出生諸佛即
是佛母表敬般若故自敷座已說八會此當第
九儀軌不易故曰如常趺謂足背加謂以一足
<pb n="238"/>
壓一足結即兩足不散表吉祥故智論云見畫
加趺坐魔王尚驚懼何況入道人端身不傾動
又為正觀五種因緣是故結加趺坐一由身攝
斂速發輕安最為勝故二由此宴坐能經時久
不令身速疲極故三由此宴坐是不共法外道
他論皆無有故四由此宴坐形相端嚴令他見
已極敬信故五由此宴坐佛佛弟子共所開許
一切賢聖所稱讚故正觀五種因緣故應結加
趺坐端身住者不低不昂不左右傾側也正念
者如理而念名為正念念即念慧謂離沈掉有
無等不動謂不動於正念也唐譯下亦證同上
義正願者即正念也若別說者願是希欲謂希
欲住對面念念是所願也然在定前異此則非
正願也住對面念者面即是喻念即是法住對
兩字通於法喻今法喻之中各闕一事謂法闕
所照理喻闕能照鏡鏡對面住面則自彰念對
理住理則自現法喻闕者文影略故或可不爾
但理觀分明如面目睹現量即水喻亦得無著
下顯入定意先牒難併緣入定意在於何於此
下釋通於此者論云於法能覺者定通能說者
說通也意云定通方得說通以散心說法不能
如實從定發言必有當也故下文云云何為人
演說不取於相如如不動諸經之中每欲說法
皆先入定意皆如此斯亦示現為後軌也若準
如來言念何失是故論云顯示等也。
●二通前表法二初約大雲廣辨三初標。
然大聖現跡必有所表。
大聖即佛體周法界曰大智鑒無昧曰聖現跡
者所現之化跡也所表者諸佛所為必不率爾
皆以事相表內身心如說如來藏經舉身放光
光中現華華萎見佛遂阿難問佛佛為說之如
華嚴中說佛菩薩說天說雲須彌山大海等皆
有所表斯皆事相為能表法為所表以不徒然
故云必也。●二釋二初表通序。
表本覺之佛在五蘊之都覺魔軍本空名為戰勝
照心識具德即是給孤求法養神名乞士眾。
本覺佛對化佛說五蘊都對舍衛國化身佛在
舍衛國表本覺佛在五蘊城城中既人物相兼
蘊內亦色心具足覺魔等對戰勝也梵音魔羅
此云殺者能殺行人慧命故也然有四種一天
魔即欲界主二煩惱魔三陰魔四死魔今言覺
空者如心經云照見五蘊皆空無無明乃至亦
無老死盡也照五蘊空即破陰魔無無明盡破
煩惱魔乃至無老死即破死魔餘出世法尚空
況天魔耶照心識具德者對給孤獨也上迷本
覺之父曰孤下隱妙用之子曰獨今照性本具
塵沙功德無所乏少即給孤獨也求法等對比
丘乞士義也外則乞食養命內則求法資神。
●二表別序。
覺心既發寧棄塵勞將欲遍觀遂入識藏心心數
法次第思惟即妄而真皆得法喜法喜無體融合
覺心。
覺心下四句對入舍衛大城也應云覺心既發
寧棄塵勞如來出世寧棄群品將欲遍觀遂入
識藏將欲教化遂入王城離城邑而教化誰人
離心識而觀察何事心心下二句對於其城中
次第乞已也乞食不揀貧之與富觀察豈擇心
所心王即妄下二句對乞得食也外化人而得
食內觀法而生喜法喜下二句對還至本處飯
食也食能資身法能益心也。
思惟假緣亡緣可符真性觀照是跡拂跡返本還
源返本還源法空心寂心寂真體般若朗然。
思惟假緣對著衣持缽亡緣符真對收衣缽也
<pb n="239"/>
乞食既須衣缽思惟要假因緣入定既併資緣
契理須亡念慮觀照下二句對洗足也若欲安
坐必須洗去足塵若欲還源必須拂除心念返
本下二句對敷座而坐也法空即敷座心寂即
而坐敷座方堪人坐法空心始得寂心寂下二
句對正宗法也謂安坐始能說經心寂方彰妙
慧也。●三結。
欲談般若正宗如是示現發起。
結可知。
●二引資聖略明即道液法師疏今摘而用之不
全取也文二初正明。
資聖云夫身有二一偽二真五蘊偽體假衣食以
生育法身無相因般若以照成群生保偽遺真諸
佛養真棄偽群生既迷真而取偽我乃假偽跡而
引真故託乞食之緣將施法喜之化。
身有二者通論生佛也偽者色身真即法身五
蘊等者謂衣以外覆食以內資生則雖因父母
存即須假衣食法身等者謂非生因之所生但
了因之所了由是色身以食為命法身以慧為
命保偽謂執妄合塵遺真謂迷理背覺此皆倒
也養真謂悟理合覺棄偽謂達妄背塵也群生
下牒前倒者也我乃下示現入城乞食以表法
也意令求般若照成法身故云引真也故託下
都結表法之意謂示現乞食意在說法耳。
●二引證。
故涅槃經云汝諸比丘雖行乞食初未曾乞大乘
法食。
但證法為食義也。
○第二正宗分。●疏二初標列章門。
二門分別初約無著七種義句以懸判後依天親
問答斷疑以科釋。
二門分別者以一卷經文二論解釋大雲青龍
皆二論並行今即不爾何者以無著配十八住
處天親斷二十七疑旨趣既殊科段亦異或一
疑中有四住五住或一住中有二疑三疑乍合
乍離連前帶後以是之故文涉交加理則不必
深玄學者以之難解今既別釋庶不相干傳講
之流少力多獲耳。
●二依章隨釋二初依無著懸判三初正示七句
二初牒標。
初中七義句者。
論述歸敬偈已即云成立七種義句已此般若
波羅蜜即得成立義句揀文句也既以一義為
一句此經共有七義句也七義句名下文具有
於中前六顯示菩薩所作究竟第七顯示成立
此法門故然此七句之文教理行果悉圓滿矣
於中一二三四是行也五理也六果也七教也
齊此懸判一科唯依無著之名記之。
●二隨釋七如疏列。
一種性不斷謂護念付囑。
種性不斷者此非凡夫二乘及權教菩薩意明
佛種性不斷也謂護下指經便是釋意謂以小
付大囑大化小展轉如是寧有斷絕如人父母
付囑子孫云云此是空生之本意故以此事讚
佛引起問端也。
二發起行相謂申請讚許。
發起行相者既欲種性不斷故須發起修行之
相也謂申下指經其實佇聽亦在此攝。
三行所住處謂十八住從佛正說直至經終是無
相行所住處矣。
行所住處者既有能發必有所發也十八住名
義下文廣釋從佛下指經是無下釋名義此即
相之無相非一向之無相略見行玄為順本宗
<pb n="240"/>
故標無相也。
四對治謂一一住處皆具邪行共見正行二種對
治。
謂一下釋意邪行即不正行也但不順佛道皆
名邪行共者不一義見者分別情正行者即離
見之正行非純正之正行也二種對治者以正
行治邪行是一對治以無分別智治分別見是
二對治然邪即全治共中即但治於見不治正
行如披砂揀金而去砂不去金今經中但有能
治無所治也且如第一住處中不度眾生為邪
行度眾生為對治於度眾生時見有眾生是所
度見我是能度是分別見度而無度為對治此
理實同時義分前後初住既爾餘可例知故論
云行諸住處時有二種對治也。
五不失謂由對治離增減二邊不失中道。
謂由下釋意離增減者謂執有為增執無為減
前墮此二則失中道今皆離之故得不失也如
經中即非佛法是勝義諦遮增益邊是名佛法
是世俗諦遮損減邊其餘即非是名皆例此也
論最後結云菩薩離此二邊故於彼對治不復
更失故名不失。
六地位謂由不失中道成賢聖位信行地淨心地
如來地。
謂由下釋意以二邊邪僻置之不論中道乃是
大菩提路故於此中分立地位如往帝都有三
路異兩邊皆非中道即正正路之中方可論於
遠近遲速等也法中亦爾故經云一切賢聖皆
以無為法而有差別信行下分位也於十八住
中前十六住是信行地此當三賢依信起行故
名信行亦名信解依信起解故第十七住是淨
心地此當初地離分別障親證真如故第十八
住從第二地已去乃至佛位通名如來地也又
以諸家明地位或廣或略廣則五十二位略則
泯之全無今則均於廣略去其太甚說三地五
位矣。
七立名謂由前六智慧堅利位地闊狹故名金剛。
謂由下釋意謂約三種法上立金剛名一約般
若體用名金剛此如金剛堅利二約地位闊狹
名金剛此如金剛杵形以信行一僧祇淨心只
一剎那佛地二僧祇如金剛杵初後闊中間狹
故三約文字名金剛此如畫像也以詮信行地
七紙餘經佛地三紙餘文淨心地五行經如彼
畫像亦初後闊中間狹故又此三者法喻之上
皆展轉而成喻中且根本是堅利金剛因造以
成其杵因畫以成其像法中根本是體用般若
因修以成其位地因詮以成其文字也又此法
喻各三事中一事即實餘二皆虛喻中堅利金
剛是實杵形畫像皆虛法中體用般若是實位
地文字皆虛以此三事首末相似故立金剛之
名然前一是佛本意餘二是菩薩及古德意也
由前六等者於中前五堅利第六闊狹闊狹之
中含能所詮也。●二總指後四。
後四但約第三句中十八住說無別經文。
應先問云第三句內說盡經文未知後四如何
配攝故此云也謂一一住說對治故於對治處
顯不失中道故於不失中立地位故於前六中
道立名故云云。
●三廣釋第三三初正辨十八住處二初牒標。
十八住處者。
下文具列十八住名略釋其義兼明對治十二
種障便指經文令知科段所屬然每住經文但
略標三五字緣以經本科段首尾文勢稍重恐
言涉相濫故不標最初之字但取其次異文亦
<pb n="241"/>
不結終齊至何處意在省約耳向下隨文略敘
首末以隔前後。●二隨釋十八如疏列。
一發心住經云應如是降伏其心所有一切等。
發心者謂發廣大第一等四種心也經文從佛
告須菩提諸菩薩摩訶薩應如是降伏其心乃
至若菩薩有我相人相眾生相壽者相即非菩
薩以大乘菩薩最初法爾合發是心故十八住
中居其第一。
二波羅蜜相應行住不住色布施等。
經從復次須菩提菩薩於法應無所住行於布
施乃至須菩提菩薩但應如所教住不住等者
等有二意一則等於餘文如上所引二則等於
餘義謂等餘戒等五也此則雖是指經便兼釋
義則波羅蜜是所應戒等是能應能所兩合故
云相應由是但行施戒等不能離相或行離相
不行施戒等皆非相應行直於行施戒等處離
相離相處行施戒等方得名為相應行也。
三欲得色身住可以身相等。
經從須菩提於意云何可以身相見如來不乃
至若見諸相非相則見如來問色身是相何以
離相求之答色身之相是影法身無相是體欲
得有相色身須見無相法體未見法體不能現
相是故先令見相無相方得色相之身耳此中
意在文外故論以此意科也。
四欲得法身住法身有二一言說法身頗有眾生
等因言顯理故二證得法身復有二一智相如來
得阿耨等二福相若人滿三千等。
言說者經從須菩提白佛言世尊乃至法尚應
捨何況非法問法身非言說何故以言說為法
身耶故釋云因言顯理故此有二意一以言說
顯於法身法身非言說二文字性離即是法身
無別法身耳智相者經從須菩提於意云何如
來得阿耨多羅三藐三菩提耶乃至一切賢聖
皆以無為法而有差別則以無相無為法為智
相也故起信云以智相無可見故福相者經從
須菩提於意云何若人滿三千大千世界七寶
以用布施乃至須菩提所謂佛法者即非佛法
斯則以持說此經獲無漏福所感微妙色身名
為福相也然是法身之福相福相非法身依主
釋也。●五中文三初正示此文。
五於修道得勝中無慢住須陀洹等。
經從須菩提於意云何須陀洹能作是念乃至
是樂阿蘭那行得勝者以小乘四果勝於四向
等故對劣彰勝也此即以小況大也小人尚猶
無過君子豈合有愆由無慢故方得證果故經
皆言我不作是念我得須陀洹果等。
●二通敘後段。
從此至十六住如次對治十二種障意明欲求色
身法身須離是障障盡故入十七證道住。
意明等者敘次第之意也先問云前之四住何
不言離障耶故云也意云凡欲修進先須發心
發心已則修行故有第一第二發心修行本求
佛果佛果唯有二身麤細之間先色後法故有
第三第四前修勝行恐有慢心障入聖位故說
小果以況大乘令離障進入十迴向位也故從
第五方說離障也然此十二障每至一住皆須
躡前以辨來意如云雖得無慢猶自少聞故於
第六住中對治少聞障他皆倣此以此諸障皆
在地前能障見道非是地上故云障盡入證道
也然障是所治文在經外住是能治正是經文
若相望說之理則明矣。●三別結對治。
今當對治第一慢障。
然準五蘊論說慢有七九二種但開合之異此
<pb n="242"/>
約入道人說七者論云一慢於劣謂勝於相似
謂等二過慢於相似謂勝於勝謂等三慢過慢
謂於勝己計勝彼四邪慢己實無德計己有德
五我慢謂於五聚蘊計我我所六增上慢謂於
勝妙法中未得謂得七卑劣慢於多分勝計己
少分劣今所離者即五六也以證我空故取自
果故。
六不離佛世時住昔在然燈等離第二少聞障不
離佛世則具多聞。
經從佛告須菩提於意云何如來昔在然燈佛
所乃至實無所得云何離障得成住耶次云離
第下所離障不離下結成住義於中上句成住
下句離障也若離佛世不名住處無佛說法則
是少聞便成其障若不離佛世乃成住處常遇
佛說法則具多聞便離障也然凡是修行智慧
為本欲得智慧必須多聞故依佛住離少聞障
也故經云多聞增智慧勤聞第一方問若然者
據今經云於法實無所得豈成多聞答此是聞
而無聞得而無得無得而得是真得無聞而聞
是實聞故成此住。
七願淨佛土住菩薩莊嚴佛土不等離小攀緣作
念修道障緣形相土則小無緣則大契法界故。
經從須菩提於意云何菩薩莊嚴佛土不乃至
應無所住而生其心離小下所離障攀緣即是
作念蓋一義耳緣形等者意云若取色聲等相
為土即有分限故名小也以不如法身故若不
取相分別不生心境兩亡竟何分限故云大也
契法下釋所以也意令忘懷嚴法性土不令生
心嚴法相土也故經云不應住色等生心應無
所住而生其心偈釋云智習唯識通如是取淨
土非形第一體非嚴莊嚴意。
八成熟眾生住人身如須彌等離捨眾生障若見
大小不能濟物。
經從須菩提於意云何譬如有人身如須彌山
王乃至是名大身成熟者即由教化令眾生成
種根熟有所悟證離捨下所離障若捨眾生即
不能教化故令離障方成住也若見下反釋所
以意言能濟物者蓋為不見大小也故經云佛
說非身是名大身豈存大小若見大小則有高
下親疏憎愛心既不等寧曰大悲縱使化生但
成愛見憎者則去便捨眾生云何成熟反此用
意則物無有遺遲速之間皆能成熟也。
九遠離隨順外論散亂住如恒河中所有沙等離
樂隨外論散亂障恒沙寶施不及持經如何外學
不修正法。
經從須菩提如恒河中所有沙數乃至如來無
所說離樂下所離障然隨順外論即是散亂但
能遠離即成住也即儒墨文筆除佛教外皆外
論也以外論之事是名利源既若求名豈得心
無散亂況得之則樂失之則苦苦之則憂樂之
則溢由斯業累世世沈淪反推其本皆由隨順
外論耳恒沙下舉持經福多以責外學意云持
經者功德若此而不修行名利之源是輪迴苦
本如何隨順卻乃修學。
十色及眾生身摶取中觀破相應行住三千世界
所有微塵等離破影像相中無巧便障既離散亂
與定相應以細末不念二種方便破麤至細泯細
至空則除影像之相想。
經從須菩提於意云何三千大千世界所有微
塵是為多不乃至是名世界色是依報即外四
大身是正報即內五蘊摶取者即和合義也但
秦魏譯異耳然摶取約法相應兼人二事相望
總有三對一內身色蘊及外器界但合微塵所
<pb n="243"/>
成名為摶取見有身器為依正執取等即是相
應二受等四蘊但合心心所法而成名為摶取
見有苦樂受等即是相應三色心和合以成此
身名為摶取見有心色即是我人相應行即遷
流造作之義觀破之義如下所明離破下所離
障影像相者謂色心等法是法界中之影像亦
可是業識之影像無巧便者由無善巧方便不
能破此影像乃名為障若有巧便破之則成其
住也巧便之相彰在次文既離下躡於前住以
為方便之本由無散亂則成其定從定方能發
慧觀而破之以細下正示二種方便巧便之相
也然破色具二破心唯一除細末也以心心所
法不可析破故麤色顯著難忘執情析至極微
易祛妄念故須具二如下所說相想即心境也
心境兩亡故云除也。
十一供養給侍如來住可以三十二相見如來不
等離福資糧不具障不以相見常見法身名為給
侍福無邊矣。
經從須菩提於意云何可以三十二相見如來
不乃至是名三十二相離福下所離障欲入聖
道須福資糧如人遠行豈可空往佛為至聖是
福之因供養給侍無不獲福即以此福為其資
糧若供養得福即是住非障反之則是障非住
也不以下或問文云不以相見如來如來尚不
得見云何給侍耶故此釋也此即但以智慧隨
順相應名為給侍然非謂棄卻相身別侍無相
之佛但了相即非相不生執著乃曰相應凡所
供養親近恭敬皆名給侍若生執著不順於理
雖常見佛不名為見如下文云若以色見我以
音聲求我是人行邪道不能見如來華嚴云若
人百千劫常隨於如來不了真實義盲瞑不見
佛又如佛昔三月升忉利天為母說法後降閻
浮有蓮華色比丘尼欲先見佛化作轉輪王隊
仗往至佛所佛乃訶之具陳上事時須菩提在
於山中亦欲見佛尋復思念空無相理是真法
身何用見色相念已復坐竟不往見於是佛告
蓮華色言須菩提先見我竟汝已在後故知執
相迷真對面千里虛心體物天地一家故古人
云肝膽雖近情生則隔江山雖緬道契則鄰是
知通達妙理方真給侍若斯給侍是侍真佛故
所獲福無有邊際也。
十二遠離利養及疲乏熱惱故不起精進及退失
住恒河沙身命布施等離樂味懈怠利養障恒沙
命施猶劣受持豈為一身耽著利養身疲心惱而
懈怠耶。
經從須菩提若有善男子善女人以恒河沙等
身命布施乃至是名第一波羅蜜離樂下所離
障然障名有所闕略若取周備不過住名但樂
味成障遠離成住且約為障起過有其五重一
為身求利二由求利養令身疲乏此復有二一
由放逸令身疲乏二求不得身亦疲乏三由身
疲故令心熱惱四由心熱惱故不起精進五由
不精進故退失功德恒沙命施下釋成對治經
苦校量意令改革以見大利故不求小利既不
求利身則不疲身既不疲心則不惱心既不惱
則起精進既起精進則能受持獲無邊福故知
經意為治此障成其住也一身者一報身也意
云豈為一報之身終日求名求利求之不足未
始稱情縱使多財死為他物持經功德無量無
邊盡未來際用之不竭利害若此人何不然無
常經云眷屬皆捨去財貨任他將但持自善根
險道充糧食。
十三忍苦住忍波羅蜜割截身等離不能忍苦障
<pb n="244"/>
無我等相累苦能忍。
經從須菩提忍辱波羅蜜乃至如人有目日光
明照見種種色離不下所離障此但不忍為障
忍之成住也無我下出忍之所以也此有兩意
所謂通別通則由無我相雖累遭割截常能忍
受別則由無我故能忍由累苦故能忍也。
十四離寂靜味住當來之世若有人能於此經受
持讀誦等離智資糧不具障日三時捨身一一沙
數不及信經如何唯專禪定耽寂靜味闕於智慧
而不持說。
經從須菩提當來之世若有善男子善女人能
於此經受持讀誦乃至果報亦不可思議離智
下所離障若耽寂無智即是障非住若離寂修
智即是住非障日三時下指經對治意云欲證
聖性非智不階經苦校量意在策發此同華嚴
經中訶勸之相彼云法性真常離心念二乘於
此亦能得不以此故為世尊但以甚深無閡智
然此是對治之別意故須一向而言令人捨定
修慧若據究竟通論必須定慧等學涅槃經中
說定慧不等不見佛性無明邪見自此而生前
第十一住便是定門對治不同故須然也修習
之者須兼行之。
十五於證道時遠離喜動住云何住降等離十一
不自攝障我能住降心生喜動動則不能自攝。
經從爾時須菩提白佛言世尊乃至實無有法
發阿耨多羅三藐三菩提心者離十一下所離
障謂動不自攝則是障非住若自攝不動則是
住非障也論中則云自取障我能下釋也意云
由計我故遂起降住勝能之心不覺喜動故不
自攝今經既云無一眾生得滅度無法得菩提
則不計勝能故能對治也。
十六求佛教授住於然燈佛所有法得菩提不等
離十二無教授障欲入初地須佛教授故約遇佛
得無所得而證道矣。
經從須菩提於意云何如來於然燈佛所有法
得阿耨多羅三藐三菩提不乃至是故名一切
法離十二下所離障若無教授則是障非住若
得教授則是住非障欲入下釋成住義雖三賢
位中亂修六度經一無數劫欲入聖道要佛策
發故於資糧位後立加行名其猶鑽火火欲出
時倍加功力遇佛然燈佛也得無所得者即然
燈與善慧授記當得作佛號釋迦牟尼非佛與
法故云無得問此說善慧得記進入八地何故
將此配地前耶答欲入初地須學八地用心方
可得入若學初地竟不能入如人學射可知又
將證八地猶須教授欲入見道豈得不然然從
第五至此住中每住對治一障此障障於見道
今則加行位極對治已盡故云而證道矣。
十七證道住人身長大等攝種性智證遍行真如
成法報身故長大矣。
經從須菩提譬如人身長大乃至佛說一切法
無我無人無眾生無壽者攝種性下釋成住義
智體即觀照般若是能證也即妙平二智無分
別也以得此智生如來家決定紹佛種故斯則
地前加之行智至於初地轉受此名證遍等者
體即實相般若是所證也以遍在一切法中故
唯識云由此真如二空所顯無有一法而不在
故論中則名平等智然有五種平等因緣一麤
惡平等二法無我平等三斷相應平等四無希
望心平等五一切菩薩證道平等有是五種因
緣故名平等智故論云入證道時得二種智一
攝種性智二平等智也然所證是理今云智者
斯有兩意一準起信論云依此法身說名本覺
<pb n="245"/>
二則理智冥合能所不殊如珠與光不相捨離
成法報身者攝種性智至果得成報身平等智
至果得成法身故長大者論即云妙大妙即報
身以萬行功德所莊嚴故大即法身真如實理
遍一切故。
十八上求佛地住於中復有六種具足。
自此已下皆求佛地於中復有六種具足具足
者圓滿義謂轉捨二障轉得菩提涅槃攝轉具
足也既證聖性生如來家須示佛果功德令其
欣趣然其果德雖多以要言之不出依正二報
二報之內先明所依若無所依能依何立正報
之內不踰福智智引福故先智後福然後別顯
三業依次所明。
一國土淨具足我當莊嚴佛土等此教二地已上
諸大菩薩。
經從須菩提若菩薩作是言我當莊嚴佛土乃
至如來說名真是菩薩此教下指位即從二地
至於等覺當修道位謂莊嚴之時離能所相名
之為淨稱周法界故云具足故經云通達無我
法者如來說名真是菩薩。
二無上見智淨具足有肉眼不等此下皆唯佛果
故云無上無上之言貫通下四。
經從須菩提於意云何如來有肉眼不乃至未
來心不可得見淨者即五眼也見即無見名之
為淨無所不見名為具足智淨者即悉知諸心
等知即無知名之為淨無所不知名為具足以
智見不別故當一處此下等即指位揀非修道
即無學位也下之四段皆合有無上之言故云
貫通下四。
三福自在具足若人滿三千界七寶等。
經從須菩提於意云何若有人滿三千大千世
界七寶以用布施乃至以福德無故如來說得
福德多問前已頻說施福與此何別答前所說
者皆是校量不及受持之福今此說者乃是無
住稱性之福非能校量故不同也問佛是果布
施是因云何果中即說因行答凡是果德皆彼
因成舉彼無住之因以彰稱性之福也言自在
者揀有漏之福不自在也若準論中此與智淨
合為一段意明福智不相離故則於身中開之
為二謂色身具足亦盈六數今則合後開前者
意云福之與智迢然不同配攝因果五六有異
異須開也相之與好同是一身兼對下語意以
成三業故須合也。
四身具足佛可以具足色身等。
經從須菩提於意云何佛可以具足色身見不
乃至是名諸相具足此明如來真應具足如經
云即非具足色身明真身也是名具足色身明
應身也即非諸相具足明真身也是名諸相具
足明應身也。
五語具足汝勿謂如來說法等。
經從須菩提汝勿謂如來作是念我當有所說
法乃至是名說法說而無說無說之說是真說
法具足者無法可說無所不說是名說法。
六心具足佛得阿耨菩提為無所得耶乃至應作
如是觀。
然於心中復有六種一念處二正覺三施設大
利益四攝取法身五不住生死涅槃六行住淨
化度眾生大悲為本故先明念處自未成佛焉
能度他故次明正覺自利既滿即合利他故次
明施設大利益猶恐滯相故次明攝取法身又
恐住空有故次明不住生死涅槃又恐執施化
跡故次明行住淨也以此六義別對經文廣如
彼論避煩不敘。
<pb n="246"/>
金剛般若經疏論纂要刊定記會編第四卷（終）
校訛
第二紙（六行首具字北藏作俱楞嚴寺流通本同誤）第五紙（十行二北藏作一）
第六紙（三行若北藏作苦）第十四紙（三行申北藏作由）第十八紙
（十七行北藏脫以字）第二十紙（八行令北藏作今二十行增北藏作憎）第二十
五紙（十五行念北藏作言）第二十八紙（八行北藏無心字十四行授北藏作受十
九行北藏無所離障三字）第三十三紙（二行四北藏作曰五行故北藏作大已上流通
本皆同誤）

<sarticle><article>金剛般若經疏論纂要刊定記會編卷第五</article></sarticle>
秦三藏法師鳩摩羅什譯經
唐　圭山大師宗密　述疏
宋　長水沙門子璿　錄記
清荊溪後學沙門行策會編
●二重以八義相攝。
又十八住略為八種亦得滿足。
此復以八住處攝前十八住處也。
一攝住處二波羅蜜淨住處一二次配三欲住處
攝三及四。
攝是籠羅包納之義即以普度眾生現無違反
故配同第一發心住淨與相應蓋一義耳故配
同第二住三攝三四者雖三色四法皆是欲得
故配同三四二住也。
四離障礙住處即前十二障也從五至十六五淨
心住處六究竟住處上二次配十七十八。
四中如文可知五正當淨心地六正當究竟位
故同此二住也六中雖通修道就多故說。
七廣大住處八甚深住處上二各攝十八住處一
一住中皆深皆廣。
一一下明各攝義如第一住中普度四生廣也
令入無餘涅槃深也實無眾生得滅度者廣也
菩薩無我人等相者深也初住既爾餘則例知
若五百生忍廣也並無我人深也若細言之前
以六住攝十八住此以二住攝十八住皆得滿
足也。●三更約地位配釋。
十八住文配地位者。
然諸教中所說地位或有或無如楞伽經云十
地即為初二地即為八乃至無所有何地此明
無也仁王纓絡等經即具說地位是明有也然
此有無皆隨機說也若華嚴行布萬差圓融一
際有無無閡斯則稱性之說也然依華嚴有無
無閡方為了義以約法即無約人即有人法既
不相離有無故合均齊然其行人念念須冥佛
境反窮果海自然階降不同若預等級用心畢
竟障於證入故華嚴疏云修則頓修位分因果
況此經宗無相豈合列位淺深但約情惑漸薄
而地位轉高義相稍同故略配攝也。
第一十住。
十住者一發心住二持地三修行四生貴五方
便具足六正心七不退八童真九法王子十灌
頂今以第一住配十住者與彼初住名同故配
之也問比但云一如何配十答以初攝後故問
何故不言十信位耶答亦攝入十住位中也以
前之十住通名信行地故亦同華嚴合前開後
也故發心一住前攝十信後攝餘九耳。
第二十行中前六三第七行四後三行。
十行者一歡喜行二饒益三無瞋恨四無盡五
離癡亂六善現七無著八尊重九善法十真實
前六者十中前六行也以配此中第二住處以
此住處說六度故即布施配歡喜行持戒配饒
益行忍辱配無瞋恨行精進配無盡行禪定配
離癡亂行智慧配善現行心離分別善巧示現
故三第七行者不以相見如來即無著也四後
<pb n="247"/>
三行者配第四住中三種法身謂言說法身配
尊重行於佛言教生尊重故智相法身配善法
行以真如無為是真善法故福相法身配真實
行以持經之福無漏真實故。
五至十四如次配十迴向。
十迴向者一救護一切眾生離眾生相迴向二
不壞三等一切佛四至一切處五無盡功德藏
六隨順堅固善根七等心隨順一切眾生八真
如相九無縛無著解脫十法界無量五配第一
離慢即是離眾生相也六配第二遇佛多聞信
解行等不壞七配第三諸佛離相既不住色即
等佛也八配第四既見大身非身是真如際方
至一切處九配第五不隨外論受持此經即得
無盡功德十配第六觀破五蘊與定相應善根
堅固十一配第七既不取相即於眾生等隨順
之十二配第八經云離一切相即名諸佛即真
如相也十三配第九割截不瞋即無縛無著也
十四配第十經云無有邊不可思議功德即是
法界功德也。
十五煖頂十六忍世第一。
此配四加行位也然此四位由三賢菩薩已經
一無數劫修習福智資糧為入見道故復加行
煖頂二位以四尋伺觀觀所取名等四法假有
實無即所取空忍世第一以四如實智通觀能
所名等皆空然忍有三品謂下中上下品印所
取空中品順能取空上品印能取空世第一二
空俱印然皆滯相未能證實故唯識云現前立
少物謂是唯識性以有所得故非實住唯識若
配經文即十五住經云實無有法發阿耨菩提
心者以菩提能發所取既言實無即所取空當
煖頂二位十六住中經云佛於然燈佛所不得
菩提是印所取空當下品忍次云如來者即諸
法如義即順能取空然猶未說後時不得即知
未能印持故當中品忍次云實無有法佛得阿
耨菩提此明後時畢竟不得即印能取空當上
品忍次云如來所得法此法無實無虛乃至即
非一切法即雙印二空當世第一位也。
十七初地十八從二地乃至佛地。
十七初地者如前疏云攝種性智證遍行真如
等故當初地十八等者於中合有二謂此住中
初國土淨具足當修道位故前疏云此教二地
已上諸大菩薩從無上見智淨具足已下皆究
竟位故前疏云此下皆唯佛果也是則十八住
中前十四資糧十五十六加行十七見道十八
中初一具足修道餘即無學道也懸判竟。
●二依天親科釋二初牒章分文。
○第二依天親問答斷疑以科釋總分四段。
●二依章正釋四如疏列。
○初善現申請二初整儀讚佛。
時長老須菩提在大眾中即從座起偏袒右肩右膝
著地合掌恭敬而白佛言希有世尊如來善護念諸
菩薩善付囑諸菩薩。
從初至恭敬即是整儀餘皆讚佛也時者即如
來食已敷座而坐之時。●疏二初釋請人。
長老者德長年老唐譯云具壽壽即是命魏譯云
慧命以慧為命須菩提有三義譯謂善吉善現空
生生時室空解空之善瑞現矣相師占云唯善唯
吉。
德長年老者謂德高曰長年多曰老也唐譯下
證年老魏譯下證德長智慧超倫即是德長義
也然以慧為命者約喻顯法也謂人身以命為
本佛法以慧為本命盡則六根俱廢慧喪則萬
行不成云云此約別義釋長老也若通意者但
<pb n="248"/>
有德業便名長老如云先生未必年老矣須菩
提者亦云蘇補底但梵音楚夏耳善吉下從末
倒標生時下據本順釋西域記云是東方青龍
陀佛影響釋迦之會示跡聲聞發揚空理十方
諸佛法皆爾也。●二釋請儀二初正釋經文。
從座起下皆整理威儀修敬之相希有者世所無
故如來者從如而來論云善護念者依根熟菩薩
說謂與智慧力令成就佛法與教化力令攝受眾
生善付囑者依根未熟菩薩說懼其退失付授智
者付者將小付大囑者囑大化小。
皆整儀者疏雖通明經須別釋從座起者師資
之道尊卑頗殊欲有諮詢不可坐問此同曾子
避席對夫子也孝經中夫子問曾子曰先王有
至德要道以順天下民用和穆上下無怨汝知
之乎曾子避席曰參不敏何足以知之雖彼答
此問而致敬是同也偏袒右肩是彼方儀則此
土非儀也欲問如來故須偏袒右膝下右則為
順膝能迴屈表順理心也著地即示卑之相也
膝表智地表理合掌即表冥心掌合不執外物
心冥覺不異緣欲問實相法門故須用心如此
恭敬者總結也起座袒肩跪膝合掌莫非恭敬
故爾亦可配於三業謂座起袒肩合掌等身業
也恭敬即意業也白佛言下即口業也希有等
者希有之義疏且總明具有四種一時希有曠
劫難逢然今賢劫之中正當住劫就住劫中有
二十增減今即第九減劫中人壽二萬歲時迦
葉如來出世百年減一年至人壽百歲時釋迦
如來出世減後此劫已盡至第十劫展轉卻增
至八萬四千歲又百年減一年至人壽八萬歲
時彌勒佛出世望過去未來二佛相去一千一
百萬餘年中間更無故云希有也故法華云諸
佛興出世懸遠值遇難二處希有三千界中唯
有一佛百億四天下百億須彌山百億日月百
億六欲百億梵世其中唯有一佛此方而現也
三德希有福慧超絕勝無上故故法華云我所
得智慧微妙最第一又云如其所得法定慧力
莊嚴以此度眾生自證無上道然佛功德不可
稱說盡其邊際故華嚴云剎塵心念可數知大
海中水可飲盡虛空可量風可繫無能說盡佛
功德四事希有用大慈悲極巧方便現多種身
相演無量法門隨眾生根皆利益故今所歎者
意則雖通義當歎事以下標云善護念等如來
者真化不同真佛名如來者迷時背覺合塵名
如去悟了背塵合覺名如來如即真如來去即
隨緣也化佛名如來者從真如起來成正覺而
化眾生今當後者故云從如而來根熟者三賢
已上菩薩信根成熟永無退轉也智慧力即無
分別智成就佛法即隨其分位令證真如乃於
一法令達百千萬法明門等斯則自利行也教
化力即後得智攝受眾生即隨其分位令於百
千萬億等世界中教化眾生斯則利他行也根
未熟者十信菩薩也以此位人六度亂修心如
輕毛故云懼其退失以信根未成遇緣恐退故
須付囑智者令其教化使不退也將小等者將
小菩薩付大菩薩囑大菩薩化小菩薩也此如
父母遺囑子孫云云。●二別解菩薩。
菩提薩埵此云覺有情三釋一約境所求所度二
約心有覺悟之智餘情慮之識三約能所所求能
求三皆如次配覺及有情。
菩薩梵音言猶不足具云菩提薩埵此云覺有
情以時人不貴唐言故存梵音秦地好略又削
提埵二字但云菩薩約境所求是覺所度是有
情然約人有四句謂二乘有求無度諸佛有度
<pb n="249"/>
無求菩薩亦求亦度凡夫無求無度約心者亦
四句諸佛有覺無情凡夫有情無覺菩薩有情
有覺二乘入無餘依界無情無覺約能所者所
求是覺能求是有情三皆下皆上句是覺下句
是有情然此三義之中初約悲智次約真妄後
約人法菩薩之義不踰此三未必寶冠天衣方
是菩薩。
○二正發問端。
世尊善男子善女人發阿耨多羅三藐三菩提心云
何應住云何降伏其心。
曲分二初釋當機華嚴云忘失菩提心修諸善業
魔所攝持阿耨多羅三藐三菩提此云無上正遍
正覺謂正智遍智覺知真俗不偏不邪。
當機者以發心者方是當機華嚴下引證此有
兩意初云有人先曾發心後時忘失尚非其器
況全不發心者何以故魔所攝持故後意即云
眾生發心後時忘失者蓋為不解住修降伏耳
故今所問免使遺忘前揀其機後防其退有茲
兩意故用彼經所以善財童子每遇善友皆啟
云我已先發阿耨多羅三藐三菩提心而未知
云何學菩薩行修菩薩道意明發心方是修行
之器阿耨下先翻名謂正智下釋義上正字且
對遍字以分二智下正字即明二智所覺不偏
不邪即以正智覺真遍智覺俗皆不偏邪故云
正覺以二乘偏覺凡夫邪覺今揀此二故不偏
邪謂如理而知如事而知故也然此二智亦名
如理如量根本後得真俗權實等又準智度論
說從因至果有五種菩提一發心菩提即十信
是二伏心菩提即三賢是三明心菩提即初地
至七地是四出到菩提八九十地是五無上菩
提即如來地是今約能發心即當第一約所發
即第五能所合論貫通初後也。
二釋正問。●文三初釋魏本。
魏譯云應云何住云何修行云何降伏其心意云
若人發菩提心已住何境界修何行業妄心若起
云何降伏故佛令安住四心修六度行於中降心
不令著相。
先引彼文意云下釋意住何境界者未發心時
住六塵境既發心已誠宜改轍故云住何境界
修何下未發心時十惡為務既發心已不可依
前故云修何行業妄心下未發心時妄心起即
逐妄既發心已不可隨之是故問云云何降伏
故佛下懸示答意意云昔住六塵之境今住四
心昔行十惡今行六度昔時著相今令不著如
是用心真實修行發菩提心豈忘失耶。
●二會當經。
秦譯略修行者意云住道降心即是修行謂四心
六度皆名住修降伏。
初難起意云下釋初二句標意云雖無修行之
文含有修行之義如起信中說六八二識不言
第七雖即不說義亦具足云云謂四心下指經
釋成意云四心中亦有住修降義六度中亦有
住修降義何以故住謂發心必須修進降謂制
伏依住修所明由是於此不相捨離秦什所略
意在於茲文雖不明義已具矣。●三引論證。
故無著云住謂欲願修行謂相應等持降伏謂彼
心若散制令還住又十八住中一一皆以住修降
伏釋之故知義雖有三而行是一。
住謂欲願者欲願意起即是發心也修行等者
平等持心名為等持等持即相應相應即是修
行義也降伏等者彼心即上相應心也制令還
住即卻使相應也此即依住修說降伏義經論
相契聖旨頗同故如上說理實然矣又十八等
<pb n="250"/>
者此是無著論明豎答三問之意也若準天親
解經則明橫答三問從須菩提但應如所教住
已下即為別斷疑情今明無著故有此說意云
不唯四心六度之中有住修降伏之義其如十
八住內皆有此三如初住中度四生入涅槃是
住義無生可度是修義無我等相是降伏義初
住既爾餘則皆然故知下結義三行一者三義
具足方成一行謂空發心降伏不修行亦非行
但發心修行不降伏亦非行空降伏修行不發
心亦非行如鼎三足如天三光闕一不可譯經
之妙其在茲焉。
○二如來讚許。
佛言善哉善哉須菩提如汝所說如來善護念諸菩
薩善付囑諸菩薩汝今諦聽當為汝說善男子善女
人發阿耨多羅三藐三菩提心應如是住如是降伏
其心。
曲分三一印讚所讚重言善哉讚美之極護付能
令佛種不斷是事必然故印讚言如汝所說。
印讚所讚者印讚須菩提之所讚也即經云善
哉善哉是讚也如汝所說是印也如來善護念
等是所讚也重言等者善吉所讚雅契佛心若
不重言安表善極如顏回死夫子歎之云天喪
予天喪予註云再言者痛傷之甚也吉凶雖別
慇懃頗同護付等者空生發言言當其事故佛
印讚云云。
二敕聽許說無以生滅心行聽實相法智論偈云
聽者端視如渴飲一心入於語義中踊躍聞法心
悲喜如是之人可為說。
敕聽許說者經云汝今諦聽敕聽也當為汝說
許說也諦謂審實之義意令審諦真實用心聽
也無以生滅等者此乃反用淨名經文彼云無
以生滅心行說實相法此意云既不得以生滅
心說豈得以生滅心聽既是不生不滅實相之
法云何以生滅心行說之聽之無以妙饌置於
穢器智論下釋相端視謂不左顧右盼也目若
別顧心則異緣本欲制心且令端視此是用心
之方便也渴飲者喻也如渴飲水但恐水竭無
暇別觀聽法之者亦復如是思冀妙門無心睥
睨一心入語義者意中現義方發於言言中有
義義中有意令聽者以耳識聽其言以意識採
其義尋義而取意得意而捨義苟能得意在懷
何慮失於言義心心若此如瓶注瓶一覽無遺
可為至妙故云一心入於語義中也踊躍即歡
賀之貌即欲聞法之時也悲喜即聞了之時悲
謂傷昔日不遇如下經云涕淚悲泣喜謂慶今
日之得聞如鶖子踊躍歡喜傷昔慶今故云悲
喜如是下結揀其機也意云若不如是用心則
不可為說又真諦記說諦聽離三過失得三功
德謂離散亂輕慢顛倒如次生聞思修三慧也。
三標勸將陳我當為汝如是如是委細而說。
標勸將陳者標謂標指勸謂勸勉將猶欲也陳
說也即經云善男子等標也應如是等勸也標
勸之意意在欲說故云將陳即懸指向下正答
之文是故此云我當為汝等也。
○三善現佇聞。
唯然世尊願樂欲聞。
唯者順從之辭禮對曰唯野對曰阿十地經云如
渴思冷水如饑思美食如病思良藥如眾蜂依蜜
我等亦如是願聞甘露法。
唯阿等者如今人稱喏皆順從之辭也老子云
唯之與阿相去幾何注文如疏今則禮對也十
地等者釋願聞之相即華嚴十地品中諸菩薩
眾請金剛藏說十地法門之偈今借用之然前
<pb n="251"/>
四句於中約喻配其三慧初句聞慧聞法不思
如飲水不味次句思慧若要尋求食味應須啖
嚼第三修慧修行惑遣如服藥病除後句即三
慧之果蜂採百華以成蜜人集萬行以證真蜂
成蜜已依蜜而活人證真已依真而住我等下
合喻最後一句通喻所聞。
○四如來正說二初正答所問二初舉總標別以牒
問。
佛告須菩提諸菩薩摩訶薩應如是降伏其心。
諸菩薩摩訶薩者問前舉當機云善男子善女
人洎今答處何言菩薩摩訶薩耶答大心未發
即是凡夫既已發心即名菩薩善現標舉約未
發心時故云善男子善女人世尊酬答約已發
心後乃言諸菩薩摩訶薩。
●疏四初正釋經文。
此以降伏為總住修為別也謂住修之中皆有降
伏經意在此故唯標降伏。
以前空生問有三種佛今牒舉但言降伏故此
釋也前二句標謂住下釋謂度生無我是住中
降伏也施不住相是修中降伏也由斯義故降
伏為總也經意在此者在舉降伏而標住修欲
顯文簡義豐彰乎玄妙始雖住修究竟降伏得
意茲深故但云一也。●二斥他謬判。
有科此所標云舉後攝初者乃令經文極不穩暢
理例顛倒自古言教秖有以初攝後未聞以後攝
初。
此即大雲疏也青龍即云舉終括始其義亦同
乃令下正斥失文不穩暢者本宜初包後義如
色例於聲等何忽舉後攝初致使文不穩暢不
穩暢蓋由於科非經文本意也。
●三詳定經旨。
況詳經文無別答降伏之處則知降伏在住修中
皆令離相是答降伏問也。
降伏在住修中者住中降伏即實無度者修中
降伏即無住布施無度無住便是離相離相既
通住修故知降伏是總。●四牒難釋通。
不別答者此經宗於離相離相正是降心本意欲
明降心須約住修而顯住修降心本不相離故無
著十八住皆有住修降心。
初句牒難難云空生既問有次第住修降伏宛
分何故經中不與別答而寄住修中明耶此經
下正釋通離相是降心者如前所引無度無住
等須約住修顯者若有發心修行斯可說得降
心若無住修說何降制斯則只於住修以降分
別妄念故云本不相離無著下引證可知。
○二約別顯總以答問二初答安住降心問四。
安住者即安住四心彌勒偈云廣大第一常其
心不顛倒利益深心住此乘功德滿依此科判
故列四心也。
○初廣大心。
所有一切眾生之類若卵生若胎生若溼生若化生
若有色若無色若有想若無想若非有想非無想。
文二初句標三界普度故。
三界普度者釋廣大義一切眾生不越三界三
界普度方名廣大若一眾生不與度者非廣大
也故經標云所有一切眾生即統該也梵語僕
呼繕那此云眾生智度論云五蘊和合中生故
云眾生瑜伽論云思業為因卵胎溼化為緣五
蘊初起名之為生類即流類即胎卵等四也。
若卵下二列三一受生差別。
稟命之始名曰受生即初起之時也卵等四異
故云差別謂卵㲉中生胎藏中生依溼而生化
忽然生故不同也。●文二初釋文。
<pb n="252"/>
天獄化生鬼通胎化人畜各四諸餘微細水陸地
空不可具分品類。
然三界眾生不出五道以四攝五亦得具足故
云天獄等化生斯則從狹之寬明也天獄化生
者天上地獄唯是化生最狹也鬼通胎化者次
寬也謂地行羅剎及鬼子母皆是胎生故有鬼
母白目連曰我晝夜分各生五百子隨生自食
雖盡不飽故知有胎生鬼也餘皆化生也人畜
各四者即最寬也人四者毗舍佉母卵生三十
二子胎生常人溼即柰女從菴羅樹溼氣而生
化生即劫初之人故俱舍云二禪福將盡下生
贍部洲畜具四者正法念經云化生金翅鳥能
食四生龍乃至溼生也然禽獸雖殊皆畜生道
攝餘獸皆胎餘鳥皆卵也諸餘微細等者如華
嚴云盡法界虛空界十方剎海所有眾生種種
差別所謂卵生胎生溼生化生或有依於地水
火風而生住者或有依空及諸卉木而生住者
種種生類種種色身乃至云一切天龍八部人
非人等無足二足四足多足有色無色有想無
想非有想非無想等以今經中無別說處不可
搆虛而言故此結云不可具分品類也。
●二通難。
卵劣在初者二釋一約境具緣多者為首二約心
從本至末為次。
應難云卵生最劣云何在初化生最勝云何居
末二釋下通約境等者謂卵生必具胎溼化以
未生處胎胎中必溼無而忽有為化胎生必兼
溼化溼必兼化化不必兼餘但從於無而忽有
故此則前前必具後後後後不具前前故為此
次也約心等者謂眾生本因起業業識即根本
無明與本性和合能所未分混沌如卵卵即卵
㲉故藥師經云破無明㲉竭煩惱河無明發業
蘊在藏識為胎受生為溼生時從無而忽有為
化由是義故故為此次也。
二依止差別有色四禪無色四空。
依止差別者依止即是眾生身身其依止依止
義異故云差別故次云有色無色等有色即以
色為身無色即以四蘊為身又色界有四禪云
云無色有四空云云如是品類不同故云依止
差別問如有經云佛涅槃時無色界天淚下如
雨既有淚下云何無色答所言無色者無業果
色不無定果色故不違也。
三境界差別功德施云有想則空識二處無想則
無所有處非等則有頂。
境界差別者雖言境界意明空等四處空識二
處者無色界第一第二天也無所有處者第三
天也非有想非無想者第四天也無麤想有細
想故是三有之頂故云有頂問下二界皆有色
何故唯言四禪以為色界又色界亦有一天名
為無想云何唯指無所有處為無想耶答三界
統論不出五事謂欲色想無想非有想非無想
然非有無想即局於有頂一天色界一天雖名
無想已從多分通名色界故但指無所有處為
無想其餘三事從空識二處已下乃至欲界相
望有無寬狹不同謂欲界具三色界無欲無色
界唯想無色無欲故立有想之名色界雖有想
恐濫上名故立有色之目欲界雖兼色想上已
沾於二名揀異彼故但名欲界下下必具於上
上上上不兼於下下故立名之本其在茲焉如
有三人一人解經律論一人解經律一人唯解
律揀別立號云云可知又欲界三欲五妙欲境
勝故色界細妙色勝故無色想心勝故由是欲
唯欲界色通二界想遍三界無想通上二界非
<pb n="253"/>
有想非無想局上一界斯則不同功德施所釋
也。
○二第一心。
我皆令入無餘涅槃而滅度之。
我者即發菩提心菩薩所稱今佛說彼也涅槃
者秦譯滅度今經上梵下唐故云而滅度之若
具足梵音應云摩訶波利昵嚩喃此云大圓寂
今經論中多言涅槃也。
即無住處涅槃不共二乘故云第一無著云何故
願此不可得義生所攝故又云卵溼無想有頂則
不能云何普入有三因緣一難處生者待時故二
非難處生未成熟者成熟之故三已成熟者解脫
之故。
無住處涅槃者然準唯識論說有四種涅槃一
自性清淨涅槃凡聖同有二有餘依即出煩惱
障有苦依身故三無餘依身出生死苦無依故
然小乘以灰身滅智為無餘無餘有三一煩惱
餘二業餘三果報餘大乘則以究竟寶所為無
餘故智論說四住地煩惱盡名有餘依五住地
煩惱盡名無餘依四無住處悲智相兼不住生
死涅槃故今即大乘之無餘四種之中無住處
涅槃也謂不住菩薩變易生死不住二乘灰斷
涅槃即真無住處名為無餘若小乘無餘如有
情滅減不別今不同彼故云不共二乘不共者
即非彼四之第三則言同而意異也如法華經
云若得作佛時具三十二相爾時乃可謂永盡
滅無餘此則二障都盡二死永離也第一者結
歸偈旨仍釋科名意謂若非無住處之無餘焉
得彌勒指為第一心耶無著下初二句難意云
一切眾生五性差別云何皆入無餘涅槃三分
半眾生不得成佛故云不可得義生所攝者答
也此是無著立量成立皆可度也應立量云三
分半眾生是有法定皆成佛故為宗因云生所
攝故同喻一分半眾生意云涅槃經說凡是有
心定當作佛圓覺經云有性無性齊成佛道此
則是可得義安云不得又云卵溼等者舉難處
難也卵溼則畜生難無想有頂即長壽天難雖
舉二處意兼八難八難謂三塗北洲長壽天佛
前佛後世智辯聰無根等難意云難處即不可
度云何皆入有三因緣等者答也難處待時者
此亦令成其種也意云難處眾生不可常定至
非難處而度脫之若得成種遲速之間必須成
熟發廣大心故合無遺非難處者雖即未度且
令成熟已熟可知此稍同前護付之義也。
○三常心。
如是滅度無量無數無邊眾生實無眾生得滅度者。
一性空故二同體故論云自身滅度無異眾生三
本寂故四無念故五法界故。
一性空者眾生緣生緣生無性故即空也同體
者同一真如性故故起信論云謂如實知一切
眾生及與己身真如平等無別異故論云下引
證此語猶反應云眾生滅度無異自身寧於自
身起於他想本寂者相本自盡不待滅故淨名
云一切眾生即寂滅相不復更滅問此與性空
何別答前但即空此則本來成佛成佛即入涅
槃故云本寂前淺後深可知無念者有念即有
眾生如無瞖則空華不現法界者一真法界平
等無差云何於中見自他相故偈云平等真法
界佛不度眾生此上五義大雲之文然於中一
三約所二約能所四唯約能五該本末也大抵
意云若見眾生有可度者即生疲勞不能常度
反此即常也又度與不度其心不二名之為常
也故金剛三昧經云若化眾生不生於化不生
<pb n="254"/>
無化其化大焉。
○四不倒心。
何以故須菩提若菩薩有我相人相眾生相壽者相
即非菩薩。
何以故者徵意云設所見有眾生可度此何過
耶次通云若菩薩有我等相即非菩薩此是反
明意云是真菩薩必無我為能度豈更見有眾
生得滅度耶。
論云遠離依止身見眾生等相故無著云已斷我
見得自行平等相故信解自他平等顯示降伏心
中攝散時眾生想亦不轉如彼爾炎。
遠離依止等者依止即身見異名亦名相續梵
云薩迦耶此云身見等者等於我人壽者也此
名身見者以依於身起此見故故云依止身見
眾生等相又身見為本諸餘見等依此而生故
今皆遠離故云等相也已斷等者內無我即無
自相無自相即平等平等即空義也信解等者
以己方人也由內無自相故得外無他相中有
故字是所以也既無自他之相即自他平等志
公云以我身空諸法空千品萬類悉皆同顯示
降伏等者準無著論廣大第一當住常心當修
不倒當降安住一段之中便具三義今此段文
正當降義故云顯示降伏等也不轉者轉即生
起義意云我見等不生起也我不生起正是降
心義也爾炎者梵語此云智母即根本智能生
後得故名智母以根本智雖內證真理而無能
證之心今後得智雖外度眾生而無能度之念
故云如爾炎也如是用意名不顛倒心反之即
顛倒耳。
○二答修行降心問五初總標。
復次須菩提菩薩於法應無所住行於布施。
於法者統標諸法應無下正明修行問菩薩萬行
何唯說一答萬行不出六度六度總名布施故偈
云檀義攝於六資生無畏法此中一二三是名修
行住無著云若無精進疲倦故不能說法若無禪
定即貪信敬利養染心說法若無智慧便顛倒說
法。
統標諸法者謂色聲等六通名法故故魏經云
不住於事菩薩萬行者謂自利利他事行理行
如是等行無量無邊今言萬者且舉大數總名
布施者謂第一即資生施第二第三即無畏施
四五六度皆名法施偈云下引偈釋於中初二
句標第三句配第四句結也一二三者謂一攝
一二攝二三攝三也是則三施為能攝六度為
所攝無著下攝所以也前二義顯法施義隱故
疏明矣然要略明資生者資即外財也無畏者
由持戒忍辱故無心害物設有冤家亦不讎報
也若無精進等者起信云於諸善事心不懈退
立志堅強遠離怯弱等若無禪定等者下經云
云何為人演說不取於相如如不動不動即無
染義也擬心即差尚名為染況貪信敬名利等
豈得非愆若無智慧等者說火溼水熱地動風
堅名為顛倒若說事如事說理如理則非顛倒
由是開一施為三施開三施為六度開六度為
萬行萬行不出六度六度不出三施三施不出
一種檀那是故此中唯言布施。
○二別釋。
所謂不住色布施不住聲香味觸法布施。
本論但指三事謂自身報恩果報偈云自身及報
恩果報斯不著護存己不施防求於異事。
但指三事者六境雖差統唯三事謂自下列偈
云下釋初二句標斯不著者斯此也不令著此
三事也次二句釋存己不施者釋上自身也為
<pb n="255"/>
著自身不行施故求異事者釋上報恩果報也
此非菩薩所行正行故云異事報恩酬過去之
恩果報望未來之報自身不施義當現在護亦
防也意令於此三世事中防護悉皆不著即是
不住色等布施也。
○三總結。
須菩提菩薩應如是布施不住於相。
前但指三事今則心境空有微細盡祛故偈云遠
離取相心論云不見施物受者施者無著云不住
相想有人將此結文為答降伏問非也前標次釋
次結皆云無住都是修行中降伏之義何忽偏判
配結之文為答別問。
前但指三事者意云前之三事收過未盡不妨
有不著自身不著果報不為報恩而行施者亦
非無住今則下顯今經意心即能緣境即所緣
有即雙該心境及心境所餘收不盡者皆有字
攝空者即離心境等相也問住境理有所乖離
心此復何失答空有二法相待立名有之與空
二俱是相隨墮一相非是常心是故此令一切
皆遣微細盡祛者不論心境空有起心動念則
乖法體是故一切盡令祛遣直須施時其心平
等不起分別方成無住也問若然者生心動念
則非無住且眾生心行任運非常若待相應畢
竟無分若一向不施又不成佛因若行布施即
墮住相進退不可其事云何答欲求菩提必須
行施初行施時難頓相應要須用心方便隨順
任運起念作意遠之用心多時自然任運得與
理合從微至著漸次相應爾如起信說真如離
言說名字心緣不及遂致問云若如是義者諸
眾生等云何隨順而能得入故答云若知一切
法雖念亦無能念可念是名隨順若離於念名
為得入云云偈云下引證上義故知心境空有
等莫非相也論云下約離二執三輪釋上離相
施物是法施者受者是人今皆不見則離二執
名為二空二空皆離即三輪體空輪者喻也如
車輪內虛方能運轉故老子云當其無有車之
用三事體空能招佛果三事體實即墮世間斯
則以無相輪摧三有相超出世間也無著下但
證成上義相即境也想即心也有人下指斥謬
判如文。
○四顯益。
何以故若菩薩不住相布施其福德不可思量須菩
提於意云何東方虛空可思量不不也世尊須菩提
南西北方四維上下虛空可思量不不也世尊須菩
提菩薩無住相布施福德亦復如是不可思量。
此亦別斷一疑應云無住則無福德疑也大雲
二十七疑從此便為第一云無住有福疑今則
不取為大段疑數何者緣是答問之中曲分疑
也故論云得降伏心故是以次說布施利益不
住相者施成就義次後方始文勢云自此已下
一切修多羅示現斷生疑心也。
●疏二初科釋文意。
初句徵者論云若離施等相想云何成就施福若
菩薩下釋於中三初法說為疑無福不可思以斷
之東方下喻說可知菩薩無住相下法合。
若離等者釋徵意也以魏經云不住相想遂疑
云若存施想即有施因以有施因方有施果既
無施想則無施因因尚不成果何得立如放債
須記若忘誰還此疑同無記心中行施也法中
亦爾不可思量者以是無相施福故不可思量
喻中東方是眾方之首是故先明南西北方如
次例說法喻皆同不可思量意云非謂無空此
空相對義在合中。●二別辨喻旨。
<pb n="256"/>
虛空者無著云猶如虛空有三因緣一遍一切處
謂住不住相中福生故二寬廣高大殊勝故三無
盡究竟不窮故。
遍一切處者謂色非色中皆有空故謂住下法
合也住不住中皆有福故謂近感十王住中福
遠招菩提不住福又近得色身住中福遠得法
身不住福空雖無相非謂無空福雖不住非謂
無福二者寬廣即橫遍十方高即豎窮三際大
即通該橫豎如上之義法喻皆大殊勝者喻則
三災不壞法則四相不遷三者無盡究竟不窮
蓋一義耳然世界有盡虛空無窮有漏有窮無
漏無盡三種常義厥在茲焉大抵意云無住之
福遍滿一切無住之福高大殊勝無住之福究
竟不窮猶如虛空思量不及以稱法界故得如
斯義利昭然復何所惑。
○五結勸。
須菩提菩薩但應如所教住。
但應如所教住者問前令不住此又令住住與
不住何是何非答前令不住用心此令住於不
住不住而住即住真空如鳥不住空卻能住空
若住於空即不住空也故魏經云但應如是行
於布施準此答三問已便合經終入流通分緣
空生於如來答處生起疑情所以為斷斷已又
起展轉滋多執盡疑除終二十七段由是更有
次下經文也。
金剛般若經疏論纂要刊定記會編第五卷（終）
校訛
第五紙（十七行唯北藏作佳楞嚴寺流通本同誤第十四紙（十二行也北藏作九）
第十五紙（一行冀北藏作翼）第十七紙（四行問北藏作聞）第十九
紙（十三行第三字獄北藏作嶽）第二十一紙（五行其北藏作具）第二十
三紙（十行果流通本作界）第二十四紙（十行洲北藏作州）第二十六
紙（八行見字下北藏脫等者二字十四行字北藏作自）第二十七紙（二行北藏無眾
字）第二十八紙（十一行檀北藏作壇已上流通本皆同誤）

<sarticle><article>金剛般若經疏論纂要刊定記會編卷第六</article></sarticle>
秦三藏法師鳩摩羅什譯經
唐　圭山大師宗密　述疏
宋　長水沙門子璿　錄記
清荊谿後學沙門行策會編
○二躡跡斷疑。
躡跡斷疑者謂躡前語跡斷彼疑情經中雖不
顯有疑辭而伏在文內故但言斷而不言起也
彌勒頌中亦同於此故偈云調伏彼事中遠離
取相心及斷種種疑亦防生成心。
●疏二初約論分文。
論云自此已下示現斷生疑心於中文分二十七
段。
示現者二意一則空生假設云為二則指示顯
現故。●二依論科釋二十七如疏列。
○一斷求佛行施住相疑。●疏二初隨章敘疑。
疑云為求佛果行施即是住所求佛相云何無住
又不住相為因豈感色相之果因果不類故。
為求等者指疑起處也此從不住相布施中來
為聞前不住三世空有等相方名真施遂疑云
凡所行施蓋為求佛既有所求云何無住又不
住等者此縱難也設使因成無住此亦非理故
次云因果不類故夫為因果必須相類有即俱
有空即俱空染淨皆爾既若色相是果云何以
無住為因則因空果有理恐不然今將果驗因
因合有住佛說無住是誑我耶。
●二依經斷疑四如疏列。
○斷之文四初舉疑因以問。
須菩提於意云何可以身相見如來不。
<pb n="257"/>
意云於汝意中還可用三十二相之身見法身
如來為不可耶此相是起疑之因故舉以問。
本秖因以相為佛故對前不住相起疑佛舉疑起
之因問答欲令除斷。
釋疑起之因也以二乘人唯取丈六相為真佛
既將此相為果故不信無住之因因果不相類
故佛今舉果以問令知果海無相自然於因不
惑無住也。
○二防相得以酬。
不也世尊不可以身相得見如來。
空生見佛舉相以問即知不得相求故答不也。
遮防疑者欲以相求令得見佛故答云不可以相
得見論云為防彼相成就得如來身。
遮防等者意恐末代眾生不達此理取相為真
故此遠遮迷見準義則正斷空生現行遮防未
來種子也遮斷之義具在懸談論云下引證問
經中云見論釋云成就豈合佛意耶答既作此
見必作此證故無違也。
○三釋體異有為。
何以故如來所說身相即非身相。
徵意云以何義故不以三十二相見法身如來
釋意云以如來所說三十二相之身相即非法
身之相故即猶是也非猶不也本文猶倒正言
不是也。
相是有為生住異滅佛體異此故非身相偈云三
相異體故者佛體異於有為三相也住異二相同
是現在故合為一若細分即四故唯識云生表此
法先非有滅表此法後是無異表此法非凝然住
表此法暫有用。
相是等者謂三十二相蓋是鏡智之上所現影
像既墮有為之數故當四相所遷況對機宜有
無不定焉可將此而為法身故言相是有為等
此釋經中如來所說身相也佛體異此等者法
身佛體異此有為故說三十二相不是法身相
也此釋即非身相偈云下引證具云分別有為
體防彼成就得三相異體故離彼是如來於中
初二句義當前段後一句當次科第三一句合
當此文故偏引證佛體下轉釋偈文即經云即
非身相住異下釋三相義以前標四相此偈唯
三者以生在過去滅屬未來住異二種同處現
在又此二相不相捨離即住而異即異而住以
同時處故合為一恐濫常住但標異也若細下
約義細分即為四也此引唯識釋相謂從無而
有名生自有而無為滅前後改變為異暫爾相
續為住然法身如來非前際生非後際滅無有
變異不可破壞故異此也。
○四印佛身無相。
佛告須菩提凡所有相皆是虛妄若見諸相非相則
見如來。
意云夫一切相皆從妄念而生是故佛相亦是
虛妄若分別不起相自無生即見非相諸相既
亡唯是覺體名見如來由是則知佛身無相。
●疏二初釋前二句二初正釋。
非但佛身無相但是一切凡聖依正有為之相盡
是虛妄以從妄念所變現故妄念本空所變何實。
非但者不獨也凡即六道眾生聖即三乘賢聖
依有淨穢正即凡聖為對依報故重牒之諸法
雖多不出此四雖舉四法該一切也此釋經中
凡所有相皆是虛妄恐人聞說身相非相將謂
唯獨佛身今言凡所以遮局見以從下釋所以
凡聖染淨勝劣雖殊皆從念生無不虛妄念無
自相不離覺性念尚無性況所現相而實有耶
以念是所依相是能依所依尚虛能依何有其
<pb n="258"/>
猶皮既不存毛將安附。●二引證。
故起信云一切境界唯依妄念而有差別若離心
念即無一切境界之相。
於中順顯反顯詳而悉之。
●二釋後二句二初正釋。
若見諸相等者遮離色觀空也恐聞相是虛妄又
別求無相佛身故云相即非相便是如來不唯佛
化身相是如來所見一切相相皆無相即如來也。
遮離等者以色即是空空即是色離色求空斯
為大失故此遮矣不唯等者又恐聞相即非相
是如來將謂只約佛身相說除佛身外相非如
來故云一切相皆無也此釋經中諸字也譬如
鏡中現一人像兼現餘物不唯人像空處是鏡
餘物空處亦皆是鏡合法可知如是了者則知
見與見緣似現前境元我覺明。
●二引論釋四初引起信。
故起信云所言覺義者謂心體離念離念相者等
虛空界即是如來平等法身。
此有二意一證諸相皆無相義以相依念生覺
體尚離於念何況於相耶二證諸相無處皆如
來義離念之相名為法身法身既等虛空虛空
何曾有相無相平等攝一切相即是法身下文
云離一切相即名諸佛又云如來者即諸法如
義故云不唯等也。●二引肇注。
肇云行合解通則為見佛。
此即明見法身佛之行相恐人聞諸相非相即
見如來便希無相之佛昭然目前若如是者何
殊彼相故云行合等智與理冥心與神會故云
行合解通者如前解了一切相非相也前是真
見此是似見故起信云法身無有彼此色相迭
相見故。●三引本論。
偈云離彼是如來者離彼三相是法身如來也。
即前殘偈此依天親論釋。●四引無著。
無著則於色身但離遍計不執色相即真色身故
彼論云此為顯示如來色身又此當第三欲得色
身住處。
離遍計者不執虛相為實故唯識云圓成實於
彼常遠離前性真色身者有兩意一則以虛妄
為虛妄但如其事不必取不生不滅以為真也
如以水月為水月雖似而非真矣故華嚴云於
實見真實不實見不實如是解法相是則名為
佛二謂相即無相同法身故攝末歸本名真色
身即真善妙色也故涅槃云吾今此身即是常
身法身金剛不壞之身問前則泯相此乃存相
何相違耶答前顯法身故云相即非相今明色
身故言無相即相蓋以果佛必具二身二身相
即如波與水兩論之中各顯一義言似相反意
實相符菩薩巧便妙在於此故彼下兩文皆證
顯色身義耳然此一段疑中從微至著明真應
二身總有六重一明佛相非相二明佛相非即
如來三明一切相皆非相四明一切相非相皆
如來五明唯證相應無佛可見六明無相之相
是真色身然此六重前前則淺後後轉深文不
累書理即頓現達者所見必須一時無前後耳。
○二斷因果俱深無信疑。●疏二初隨章敘疑。
論云無住行施因深也無相見佛果深也未來惡
世必不生信空說何益。
初四句指疑起處無住等者此指正答住修降
問也無相見佛即前若見諸相非相即見如來
未來下結成疑也意云因果既皆無相即因果
俱深如我親承方能領悟末世鈍根云何信受
既不信受空說何益耶。
●二依經斷疑四如疏列。
<pb n="259"/>
○斷之文四初約無信以呈疑。
須菩提白佛言世尊頗有眾生得聞如是言說章句
生實信不。
問意云未來末世能有眾生聞此因果俱深章
句生真實信心不頗能也意揀汎爾之信故言
實信。
魏云頗有眾生於未來世云云今略此句者影在
後五百歲也句詮差別章者解句實信者大品云
於一切法不信是信般若。
魏云等者引魏本會文魏經有之此經闕者羅
什巧譯妙在影略耳亦可此文通約現未為問
以佛世時亦有難信此深法者如諸小乘及外
道等法華會上猶有退席聲聞況今般若至下
佛答但舉末世以況現在末世尚有佛世豈無
故今秦本不言未來等也句詮差別者以名但
詮諸法自性如言色即揀非心等言心揀非色
等然其色心各有多種而未明此何色心耶句
能分辨真心妄心形色顯色等故云句詮差別
也章解句者以句雖詮差別而未廣顯義理以
真妄形顯色心之中含多義故章能明之故云
解句章猶彰也疏文順義故先釋句大品下明
信之相謂見有色心三科等法是信一切法也
今以般若照之一切浮塵諸幻化相當處出生
隨處滅盡幻妄稱相其性真為妙覺明體是不
信一切法方名信般若矣其猶淨眼不見空華
若執空華豈信淨眼法合可知。
○二訶疑詞以顯信。
佛告須菩提莫作是說如來滅後後五百歲有持戒
修福者於此章句能生信心以此為實。
莫作是說者訶勸之辭豈謂後世一向無信如
佛滅後末法之中有戒定者能於深義實有信
心信此為實也。
後五百歲者大集云初五百歲解脫牢固第二五
百歲禪定牢固三多聞四塔寺五鬥諍皆如初二
句例本疑惡世無信故舉惡世以斷疑持戒修福
者戒定也以此為實者正解無倒無著云增上戒
等三學顯示修行少欲等功德戒出三塗定出六
欲慧出三界。
大集下明佛滅後有五五百歲前前勝後後劣
解脫者證也即三乘聖果禪定者行也即漏無
漏大小乘事理等定也多聞者解也即頓漸偏
圓空有等解此上三者前必具後後未必具前
塔寺者謂不求至道多好有為以身外資財修
世間福業等鬥諍者此明佛法之中多有諍論
且如西天大小乘宗分河飲水大乘之內性相
又殊小乘之中二十部異各皆黨己自是非他
爰及此方未免於是若相若性南宗北宗禪講
相非彼此朋黨互不相許名鬥諍也皆如例者
須有五百歲及牢固之言牢固者人多相襲決
定不捨也然此但就增勝說之非不相通如佛
滅後二百年內育王造塔豈局第四耶又菩薩
藏經云後五百歲無量善人修禪定解脫多聞
豈唯一二三耶今經云後五百歲即此時也雖
當鬥諍之代亦有戒德之人是知五種牢固但
約增勝而說本疑下即以斷疑之文照前呈疑
之處是顯空生疑於惡世無信也前引魏經以
證斯義惡世尚爾況餘世耶戒定下約三學釋
定是福體故對於定正解無倒者既有正解必
無倒惑以解因果無相道理名為實信即慧學
也無著下引證魏經云有持戒修福得智慧者
彌勒頌云說因果深義於後惡世時不空以有
實菩薩三德備三德即是三學今文但取於此
章句能生信心以此為實即是慧也若其無慧
<pb n="260"/>
孰能以此為實而生信耶少欲下持戒少欲修
定靜亂習慧斷惑故言等也言增上者以戒等
三學是增勝上法經中說為三決定義戒出下
辨三益相有戒者不墮地獄餓鬼畜生生四洲
六欲故戒經云欲得生天上若生人中者常當
護戒足勿令有毀損定出六欲者欲界無定故
得定者生上二界故圓覺經云棄愛樂捨還資
愛本便現有為增上善果慧出三界者三界之
本是其業惑有智慧者悉能除遣業惑既遣自
然超越故心經云觀自在菩薩行深般若波羅
蜜多時照見五蘊皆空度一切苦厄然淺慧尚
能得出三界豈況大乘甚深般若。
○三明能信之所以二初明歷事善友積集信因。
當知是人不於一佛二佛三四五佛而種善根已於
無量千萬佛所種諸善根聞是章句乃至一念生淨
信者。
反顯順明之意可知。
無著云顯示集因於多佛所明久事善友則緣勝
也種諸善根明久伏三毒則因勝也。
緣勝者雖則益我為友人皆友焉且凡不及聖
小不如大因不及果一佛雖果不及多佛既云
無量千萬故云緣勝也因勝者三毒即貪瞋癡
此明能害有情故貶云毒以生起即是不善久
伏故名善根故華嚴云我昔所造諸惡業皆由
無始貪瞋癡唯識云善謂信慚愧無貪等三根
有生長義故名根也善與不善皆由此三苟能
伏之乃名因勝因緣俱勝方起此信是知實信
誠不易得一念尚爾況乎永信及持說等耶。
○二明善友所攝成就信德二初明攝受得福顯福
德門。
須菩提如來悉知悉見是諸眾生得如是無量福德。
意云信經之人得無量福如來於彼咸悉知見
如是無量福者指信經福同前不住施福十方
虛空不可思量也。●疏二初釋佛知見。
無著云謂於一切行住所作中知其心見其依止
故此等顯示善友所攝論云若不說見或謂如來
以比智知若不說知或謂如來以肉眼見故須二
語。
行住等即四威儀中各有所作差別故心者即
受想行識四蘊謂相應不相應思何事念何事
取捨憂喜等念皆名心也依止者即色身為四
蘊所依止故今約義標故云依止即行住坐臥
屈伸俯仰等斯則生心起念無所不知舉動施
為靡不咸見蓋佛智眼廓爾無邊依正斯在豈
不齊鑒法華云我常知眾生行道不行道心無
形相故但言知身質既彰故得云見斯人德行
既備善根夙成佛不攝受於理如何故云此等
顯示等然則佛智無偏觀生如一有感斯應其
誰謂之不然論云下或問見之與知說一則可
云何經內具言之乎故云若不說等以凡夫亦
有知見見通肉眼知兼比量由是故有不知不
見今佛知見非同此也謂於見處即知非如比
量知知處即見非同肉眼見即無事不知無事
不見經標悉言其在茲矣故彌勒頌云佛非見
果知願智力現見。●二釋得福德。
得福德者魏云生如是福德取如是福德論云生
者能生因取者熏修自體果義無著云生者福正
起時現行取者即彼滅時攝持種子此云得者生
取二義不離於得得之一字生取俱攝。
先引經論云下釋義能生因者正修福業即信
解持說者也自體果者即熏成種子自體後感
當果也正起者作福之時當於現行彼滅者謂
現行滅謝種子方成蘊在識中用感當果此云
<pb n="261"/>
下正會今文以得之一字生取俱含謂生得取
得也秦譯之妙其在此矣。
○二明攝受所以顯智慧門。●疏二初敘意。
由無二執故得攝受。
謂無我法二執分別是得攝受所以也。
●二科釋二如疏列。
○文二初正明已斷麤執。
何以故是諸眾生無復我相人相眾生相壽者相無
法相亦無非法相。
●疏二初節釋經文。
初徵信者以何義故得如來悉知悉見後釋二一
無我執執取自體為我計我展轉趣於餘趣為人
計我盛衰苦樂種種變異相續為眾生計我一報
命根不斷而住為壽者二無法執論云無法相者
能取所取一切法無亦無非法相者無我真空實
有。
徵意可知釋中我者謂執自五蘊總相為我人
者計我死已生天天死為畜等故梵語補特伽
羅此云數取趣即是人也眾生者計我眾多之
法相續生故壽者亦云壽命計我一生壽命不
斷絕故然我是總主人等為別攝別歸總故言
我執由是三中皆言計我等也然上四相雖是
經中所無不可不了耳能取等者心境俱亡也
以萬法雖多統唯心境心境各有無量差別故
云一切也真空等者雖即諸法皆空非謂一向
非相但以離執真空不斷故故云亦無非法相
也。●二商較經旨。
然離二執正是得佛知見成就淨信之本善根福
德卻是相兼故論云有智慧便足何故復說持戒
功德為示現實相差別義故亦有持戒功德依信
心恭敬能生實相故不但說般若。
此明得佛知見之兼正也故論下引證中有徵
釋詳而示之實相差別者實相即無差別但是
能生實相方便有差別耳持戒功德即指前段
信心等者下云信心清淨則生實相彌勒頌云
彼人依信心恭敬生實相不但說者意謂能生
實相有多方便不必獨說智慧前云離執此言
般若者由是般若能除執故前約所斷此約能
斷能所雖異而意不異也。
○二因顯未除細執。
未除細執者謂二執俱生任運起者前離分別
麤執已能成就淨信得佛知見猶殘細執未除
究竟障於聖道故今顯示令其斷之。
何以故是諸眾生若心取相則為著我人眾生壽者
若取法相即著我人眾生壽者何以故若取非法相
即著我人眾生壽者。
徵意云以何義故要無法非法相釋意云由取
相故即著我人等餘文云云可以詳悉。
●疏二初釋總明二相。
若心取下總明二相總解取法非法盡名相也亦
是建立取相則我等相便生立義宗也。
總解等者經云若心取相相中意含法非法相
故云總也亦是等者以次文別明取法非法皆
著我人等相故此且是立其宗也。
●二釋別明二相。
若取法下別明二相。●文二初正辨二相。
論云但有無明使無現行麤煩惱示無我見故無
著云但取法及非法相轉非我等想以我等想及
依止不轉。
無明使者法執俱生也是無明住地所攝故名
為使現行等者即我執分別現行前已斷者示
無我見者結成上義但取等者即前無明使是
所有者轉猶起也我想者我執分別現行也依
<pb n="262"/>
止者分別種子為彼現行所依止故亦可法執
分別名為依止與彼我執所依止故斯皆不起
也。●二別解徵意。
中有徵者取法但為法相何故便著我等釋云取
非法亦著我等何況取法以後釋前也。
文意可知以後釋前者不如云以細釋麤義則
易見問二乘之人亦有法執云何不起我見耶
答以二乘人從初修行偏斷我執至無學位麤
細盡除是故雖有法執而不起我執今約大乘
學者雙斷二執分別並遣俱生兩存由是二執
任運而起也故無著云以我相中隨眠不斷故
則有我取。
○四示中道之玄門。
是故不應取法不應取非法以是義故如來常說汝
等比丘知我說法如筏喻者法尚應捨何況非法。
是故者由前取法非法皆著我等故所以勸令
不應即入中道也以是義故者由是不取法非
法故。
初正結歸中後引說以證筏喻者假言顯義不應
如言執義不執即為不取非全棄也偈云彼不住
隨順於法中證智論釋云不住者得證智捨教如
到彼岸隨順者隨順彼證智之教法如未到岸無
著云法尚應捨者實相生故何況非法者理不應
故。
結歸中者不應取法離有也不應取非法離無
也既離有無即歸中道假言顯義者謂所言非
法是顯法體離於性計若無非法之言罔知彼
義餘皆例此當知義不自顯必假於言故淨名
云無離文字說解脫也不應等者謂雖聞非法
不得如言便執空義此遮一向執言者也不執
等者謂若全棄非之於言則安解諸法空義將
知但除其病不除其法此遮一向離言者也是
則全執全棄二皆不可故華嚴疏云夫法無言
象非離言象無言象而倒惑執言象而迷真偈
云等者餘兩句云如人捨船筏法中義亦然論
云下轉釋偈文得證智等者以言詮智得智忘
言忘言即不住也如乘筏渡河至岸捨筏隨順
等者未得證智不可都忘其言未達彼岸不應
捨筏實相生者實相名法得實相智無相無得
故云應捨以實相無相故唯識云若時於所緣
智都無所得理不應者此實相法尚不可得況
離實相外一切法耶除諸法實相餘皆魔事故
故云非法不與理合故不相應以是例非故云
何況。
○三斷無相云何得說疑。●疏二初隨章敘疑。
論云向說不可以相見佛佛非有為云何釋迦得
阿耨菩提云何說法。
初二句指疑起處此從第一中來以彼文云不
可以身相得見如來佛非有為者此指偈云分
別有為體防彼成就得三相異體故離彼是如
來故云非有為亦是按定立其理也云何下結
成疑既若佛非有為即不合有得有說因何釋
迦於菩提樹下得菩提前後諸會說法既有得
有說即墮有為云何前言不以相見作無為耶。
●二依經斷疑二如疏列。
○斷之文二初問答斷疑四初舉疑因以問。
須菩提於意云何如來得阿耨多羅三藐三菩提耶
如來有所說法耶。
意云於汝心中所謂如何謂我得菩提為不得
耶謂我說法為不說耶伊本疑此故舉問之。
佛問得不意顯不得故無著云顯示翻於正覺取
故。
佛問等者空生疑得疑說佛即順疑以問辭雖
<pb n="263"/>
云得意顯無得試其所答解與不解無著下引
證彼疑有取佛顯無取以無破有故云翻也說
法例之。
○二順實理以酬。
須菩提言如我解佛所說義無有定法名阿耨多羅
三藐三菩提亦無有定法如來可說。
定者實義謂無實法名菩提無實法名如來說
此一向約勝義答也。
偈云應化非真佛亦非說法者。
引偈者餘句云說法不二取無說離言相意謂
釋迦如來是其應化應化之相俗有真無是故
答中皆言無定準金光明經及攝論說佛果無
別色聲功德唯有如如及如如智獨存此是真
佛今既異此豈得言真故云應化非真等。
○三釋無定法之言。
何以故如來所說法皆不可取不可說非法非非法。
徵意云以何義故無定法可說耶釋意云欲言
其有無狀無名欲言其無聖以之靈諦理若此
欲何說哉說尚不得欲何取哉取即得也是故
上云無有定法如來可說等。
●疏二初引無著。
無著云不可取者謂正聞時不可說者謂正說時
非法者分別性故非非法者法無我理故。
正聞等者此則聞而無聞說而無說非謂全不
聞不說也如淨名云夫說法者無說無示其聽
法者無聞無得是茲義矣分別性者一切諸法
皆依妄念而有差別念尚無念法豈是法故云
非法法無我者但分別性亡即是法無我理此
理不無故云非非法也。
●二引天親二初釋文。
論云彼法非法非非法依真如義說非法者一切
法無體相故非非法者彼真如無我實相有故。
依真等者此且標立所依之本後於其上說離
有無一切等者緣生之法本無真實之體亦無
真實之相故云非也實相有者諸法既無即真
實相實相不無故云非非法也此即非卻非法
也。●二通難。
何故唯言說不言證有言說者即成證義故若不
證者則不能說。
難意云本來疑證疑說問答悉以雙該今於釋
所以中何故但言所說而不言證耶有言下釋
也此乃以說反驗於證且川有珠而不枯山有
玉而增潤內無德本外豈能談故但言說自表
其證也又此言取即是證也。
○四釋無取說所以。
所以者何一切賢聖皆以無為法而有差別。
徵意云所以言無取無說非法非非法者何也
釋意云聖人即是無為無為即無分別若有取
說法非法等皆屬分別不名無為何為聖人故
無取說等言賢聖者賢即是聖鄰近釋也。
魏云一切聖人皆以無為法得名論意云聖人但
依真如清淨得名非別得法故無取說而有差別
者論云真如具足清淨分清淨無著云無為者無
分別義故是故菩薩有學得名如來無學得名初
無為者折伏散亂時顯了故後無為者唯第一義
者無上覺故三乘賢聖皆修證無為故通說為差
別。
魏云等者問行位通於賢聖云何唯取聖人答
若以通論即該賢位此明證果深淺故唯言聖
得名者即差別也以諸聖人皆約證無為差別
之義而立其名如證遍行真如得名歡喜地菩
薩等此則得名差別蓋一義耳論意等者謂登
地已上隨證一分真如皆斷一障二愚即是一
<pb n="264"/>
分清淨約於此義便立一名乃至佛地例皆如
此非別得法者無得而得即是真得菩提若言
有得即是不得當知菩提樹下都無實事故偈
云應化非真佛等故無取說者結歸經文無分
別義也具足清淨者佛也謂一切惑習悉皆斷
除蕩無纖塵純一無雜故分清淨者菩薩也分
斷諸障分證真如垢未全除故名為分故佛頂
經云餘塵尚諸學明極即如來廣如序中滿淨
覺者處說無著下約無為差別明賢聖也無分
別者即無為義無所作為故云無為無為真如
蓋是一法菩薩等者有分別故有所為故如來
等者無分別故無所作故初無為者菩薩也折
伏等者此約在觀分別不生分得相應故云顯
了後無為者如來也無復分別是真無為即第
一義也此約於佛故復云者更無過上故云無
上覺即佛也三乘下結通諸乘以二乘之人亦
分證真理故此通攝也是知三乘賢聖皆修證
無為所證雖無淺深能證有其差別猶如三獸
同渡一河能度有差所度無別故大品云欲求
聲聞乘當學般若波羅蜜欲求緣覺菩薩無上
佛乘皆言當學般若波羅蜜是故經云一切賢
聖也。
○二校量顯勝四。
問本因善吉起疑所以世尊為斷斷疑既已何
用校量答論云法雖不可取不可說而不空故
意云恐有人聞是法不可取說便欲一向毀廢
言教故此校量顯勝令其演說受持故大雲於
此開立第五不空福德疑以論文不言斷疑故
此不立也。
○初舉劣福以問。
須菩提於意云何若人滿三千大千世界七寶以用
布施是人所得福德寧為多不。
意云七寶最珍三千最大用此布施福多不多。
俱舍偈云四大洲日月蘇迷盧欲天梵世各一千
名一小千界此小千千倍說名一中千此千倍大
千皆同一成壞七寶者金銀琉璃珊瑚碼瑙赤真
珠頗梨。
俱舍等者明三千世界也四大洲者謂東勝身
洲南贍部洲西牛貨洲北俱盧洲日月者即一
四天下同一日月之所照臨蘇迷亦云須彌盧
但梵音楚夏耳此云妙高山四寶所成高八萬
由旬欲天者六欲天也謂四天王天忉利天夜
摩天兜率天化樂天他化自在天梵世者色界
初天也於中復有三天謂梵眾天梵輔天大梵
天各一千等者如上各滿一千方成一小千界
此小千等者又一千箇小千界方成一中千界
此千等者又以一千箇中千界方成大千界皆
同等者謂四禪已上三災不及故不說成之與
壞三禪已下統維三災故云同一成壞就中從
初禪已下同火災二禪已下同水災三禪已下
同風災七寶等可知。
○二釋福多以酬。
須菩提言甚多世尊何以故是福德即非福德性是
故如來說福德多。
答文可見徵云以何義故說多釋意云不約勝
義空故說多是約世諦有故說多。
無著云是福德者標牒即非者約勝義空是故者
約世俗有。
勝義空者此門是絕相無為不可言福與不福
福既不有無以言多世俗有者此門是有相有
為可以言福以有福故兼可言多。
○三判經福超過。
若復有人於此經中受持乃至四句偈等為他人說
<pb n="265"/>
其福勝彼。
經意可知然四句尚爾況全部耶。
●疏二初正釋經文。
偈云受持法及說不空於福德福不趣菩提二能
趣菩提。
偈釋持說因明勝之所以望後經文有似太疾
以偈文連環不可分故悉之受持及說者標二
法門不空福德者謂持說此經不同寶施空得
福德更得何物次文是也福不趣菩提者謂寶
施雖多但成世間有漏之福終不能成無上菩
提二能趣菩提者謂持說此經斷除煩惱煩惱
盡處即是菩提故。●二別示句相。
四句者但於四句詮義究竟即成四句偈如凡所
有相皆是虛妄若見諸相非相則見如來此最妙
也然但義具四句持說即趣菩提文或增減不必
唯四義若闕者則互成謗。
詮義等者謂以一句詮一義一義為一句四義
方成一偈一異有空常無常等皆各有四句然
今經四句人說不同有說取無我無人無眾生
無壽者為四句有說取若以色見我等為四句
有說一切有為法等為四句有說但於一經之
中隨取四句經文便為四句有說始從如是終
至奉行方成四句然上諸說皆非正義如凡下
明正義斯則約有無等為四句也謂第一是有
句第二是無句第三是亦有亦無句第四是非
有非無句文義兼備故云最妙以此四義能通
實相即是四門然但下通妨先問且一二二句
皆是四言第三一句獨成六字文既增減云何
成偈故此釋也持說等者以此四義是萬法之
門若了四義即通萬法萬法既通豈有菩提而
不證哉文或等者但論其義義不在文義必周
圓文從增減義若等者謂闕之成謗具之成門
成謗者謂闕無成增益謗闕有成損減謗闕非
有非無成相違謗闕亦有亦無成戲論謗以有
則定有無則定無餘二例之故成四謗何以故
法不如是故不如法見故斯則般若波羅蜜猶
如大火聚四面不可取也具四句者謂義無所
闕故有不定有是即無之有無不定無是即有
之無餘亦例之隨於一句之中圓見四句之義
不墮增減等謗故成門也何以故法如是故如
法見故斯則般若波羅蜜猶如清涼池四面皆
得入但以人依於法法異人乖苟法義之所全
豈菩提而不證矣故言受持此經勝於施福。
○四釋超過所以二初正釋。
何以故須菩提一切諸佛及諸佛阿耨多羅三藐三
菩提法皆從此經出。
徵意云以何義故持說此經勝於寶施釋可知。
諸佛菩提法者論云名為法身於彼法身此二能
作了因一切諸佛者即報化身論云於此能為生
因。
諸佛菩提法者揀非餘乘菩提法也然餘菩提
非此不出但舉勝者而以例之此二者持說也
了因者以法身是本真之理不生不滅但以煩
惱覆之則隱智慧了之則顯持說此法妙慧自
彰觀破煩惱法身現矣生因者報化之身本來
無有萬行所致故名為生故彌勒頌云於實為
了因亦為餘生因魏經云一切諸佛菩提法皆
從此經出。
○二轉釋。
須菩提所謂佛法者即非佛法。
所言佛法者約世諦故有即非佛法者約第一
義即無。
第一義中無有佛法從經出也。
<pb n="266"/>
第一等者謂俗諦相中有迷悟染淨凡聖之異
故說佛法從經而出真諦之理離於迷悟染淨
凡聖之相故不可說出佛法之義也故圓覺云
一切如來圓覺妙心本無菩提及與涅槃亦無
成佛及不成佛無妄輪迴及非輪迴然則本論
異此不能煩述。
金剛般若經疏論纂要刊定記會編第六卷（終）
校訛
第四紙（七行引楞嚴寺流通本作言）第六紙（十八行明流通本作名）第八
紙（十三行云北藏作去流通本同）第十一紙（一行黨三行黨北藏皆作儻流通本同）
第十二紙（十五行意北藏作異二十行緣北藏作終流通本並同）第十四紙
（五行受北藏作授流通本同）第十五紙（二行含北藏作舍流通本同）第十七
紙（三行殘流通本作淺十三行含北藏作舍流通本同）第二十四紙（八行遍北藏作
偏九行論北藏作論流通本並同）第二十八紙（八行具北藏作見流通本同）第
三十紙（十行魏北藏作為流通本同）

<sarticle><article>金剛般若經疏論纂要刊定記會編卷第七</article></sarticle>
秦三藏法師鳩摩羅什譯經
唐　圭山大師宗密　述疏
宋　長水沙門子璿　錄記
清荊溪後學沙門行策會編
○四斷聲聞得果是取疑。●疏二初隨章敘疑。
論云向說聖人無為法不可取說云何聲聞各取
自果如證而說。
初二句指疑起處此從第三中來不可取說者
以前文云如來所說法皆不可取不可說云何
下結成疑也前云一切賢聖通於三乘故疑聲
聞得果是取如初果人證自初果亦自說言已
證初果等。●二依經斷疑四如疏列。
○斷之文四初入流果。
須菩提於意云何須陀洹能作是念我得須陀洹果
不須菩提言不也世尊何以故須陀洹名為入流而
無所入不入色聲香味觸法是名須陀洹。
問意云於汝意中如何汝謂須陀洹人作念云
得須陀洹果不答言不也徵意云若如是者以
何義故得名須陀洹釋意云但約不入色等境
界即名須陀洹。●疏三初正釋經文。
須陀洹此云入流入聖人流故亦云預流預聖人
流故秖由不入六塵名入聖流不是別有所入故
論云聖人得果不取一法不取六塵境界故名逆
流乃至羅漢不取一法以是義故名阿羅漢。
入流者四果名為聖人今從凡夫刱入聖類故
流類也預廁也秖由下釋得名所以入者取著
義若取六塵即滯凡流不取六塵名入聖流是
知功過在人不在六塵境界據此則何有別法
而為所入耶論云下引證上義不取一法者不
唯六塵也名逆流者逆凡流也謂若取六塵即
入凡流逆聖流既不取著即入聖流逆凡流也
乃至下例明餘果初果尚爾況餘果耶。
●二商較果證。
然非不取無為自果但於證時離取我等煩惱是
故無如是心我能得果若起如是心我能得果即
為著我等。
或問既皆不取應亦不證故此釋也但於下轉
釋意明但無取心非謂不證若起下反明凡夫
著我既由起心聖人無我必不起也。
●三結斷疑情。
故知得果是不取義何得疑云是取。
空生本謂證果是取故生疑今明無取方成證
義永異所疑也若準斷疑斯文已畢以四果是
小乘賢聖修證行位是故經中具而明也然此
四果復有四向謂向於果故即須陀洹向等於
四果之中初為見道次二修道後一無學道且
<pb n="267"/>
初修行得入見道謂十六心斷三界四諦下八
十八使分別麤惑得初果證謂三界各有四諦
每諦下各有煩惱即貪瞋癡慢疑身見邊見邪
見見取戒禁取四諦之下或具或闕故成八十
八使雜心論云苦下具一切集滅除三見道除
於二見上界不行恚謂初句即欲界苦諦下全
具十使次句即集滅二諦下各除三見即身邊
二見及戒禁取所以除此三者緣身是苦本觀
苦已斷身見邊見依身而起故亦隨亡無戒禁
取者以集諦不計非道為道滅諦又非修位是
故皆無戒禁取道當修位卻或有之故不除矣
故云道除於二見不除戒禁也由是苦下具十
集滅二諦下各七通前即二十四道諦下八合
三十二後句云上界不行恚即於二四諦下各
除一瞋每界各有二十八共成五十六兼下欲
界三十二即都合為八十八也云何十六心謂
欲界四諦下各一忍一智以成八心又合上二
界為一四諦類下欲界觀斷亦各一忍一智以
成八心二八即為十六心也忍即無間道是正
斷惑時智即解脫道是斷了時所謂苦法智忍
苦法智苦類智忍苦類智乃至道法智忍道法
智道類智忍道類智斷至十五心道類智忍名
初果向至第十六心道類智時名證初果入於
見道為須陀洹分別麤惑一時頓斷猶如劈竹
三節並開即以見諦八智為初果體初果行相
略明如是餘之三果佇見次文。
○二一來果。
須菩提於意云何斯陀含能作是念我得斯陀含果
不須菩提言不也世尊何以故斯陀含名一往來而
實無往來是名斯陀含。
問答及徵意皆同上釋意明斯陀含者但於人
間天上一度往來雖復往來實無往來之者只
約此義名斯陀含。
斯陀含此云一來斷欲界六品修惑從此命終一
往天上一來人間便得阿羅漢果故名一來而實
無來者已悟無我誰能往來。
斷惑者謂欲界修惑有四即貪瞋癡慢此是俱
生細惑任運起者障於修道以難斷故分為九
品所謂上上乃至下下此九品惑二三果人斷
之斷至五品名二果向斷六品盡名第二果故
俱舍云斷至五二向斷六一來果一往等者以
九品修惑能潤欲界七生謂上上品潤兩生次
三各一生次二品共一生下三品共一生今斷
六品已損六生猶殘下三品潤欲界一生是故
一往天上更須一來人間受生斷餘惑也便得
等者問據此次第合是第三云何僭言便得羅
漢答所言便得羅漢等者非謂逾越不證第三
但約欲界惑盡往而不來望一去說故云便得
等也不若改便得為直至何也餘下三品一生
斷盡便往羅漢即不須前來和會也故名下結
成第二果即以見道八品無為及修道六品無
為為此果體無我等者由無我故不計去來非
謂不去不來但不計去來之者其猶魯般匠士
刻木為人雖復驅使往來實無情慮所計。
○三不來果。
須菩提於意云何阿那含能作是念我得阿那含果
不須菩提言不也世尊何以故阿那含名為不來而
實無不來是故名阿那含。
問答徵意亦同上釋意云阿那含者一往天上
更不再來雖爾不來亦無不來之者但約此義
名阿那含。
阿那含此云不來亦云不還斷欲界九品修惑盡
命終一往天上更不還來下界故云不來而實無
<pb n="268"/>
不來義同前釋。
不來不還蓋是一義斷惑等者謂前九品惑中
餘下三品斷至八品名三果向斷九品盡名第
三果故俱舍云斷惑七八品名第三果向九品
全斷盡即得不還果更不還者欲界修惑但餘
三品三品煩惱共潤一生今已斷之更無惑潤
杜絕紆絆故無再來故云下結成第三果即以
見道八品無為及修道九品無為為此果體此
二三果人斷惑猶如截木橫斷而已知之同前
者合云已悟無我誰能往來。
○四不生果。●疏二初辨得名。
阿羅漢此釋有三一無賊三界見修煩惱盡故二
不生不受後有故三應供應受人天廣大供養故。
三釋者由有三義故存梵音無賊者意以煩惱
為賊謂斷人慧命劫功德財致使行人失於聖
道流迸生死曠野不達涅槃寶所為害頗深故
名為賊見修等者謂上二界各有三種修惑謂
貪癡慢此惑微細難除故約八地分之每地分
成九品都合七十二品每品各有一無間一解
脫斷至七十一品名阿羅漢向斷七十二品惑
盡成阿羅漢此果斷惑如登樓臺漸陟漸高見
修合論兼欲界一地總以八十九品無為為此
果體若約四果有為出體者即初果唯取道類
智一解脫道為體第二唯取斷欲界九品修惑
中第六品一解脫道為體三果唯取第九品一
解脫道為體羅漢唯取有頂地第九品中一解
脫道盡智為體所言無為即離繫果有為即等
流果不生等者謂我生已盡梵行已立所作已
辦不受後有然前三句即是盡智後句即是無
生智謂不向三界之中受有苦身也以世間因
亡果喪出世間因成果證故應受等者為超出
人天故堪受人天供養若或一種淪溺寧堪供
之故俱舍云供養阿羅漢得現在福報蓋由業
煩惱盡福田勝故當知未出三界受他供養者
大須隨順出離豈得安然免之哉。
●二分科釋三如疏列。
○文三初舉所得以問。
須菩提於意云何阿羅漢能作是念我得阿羅漢道
不。○二明無取以答。
須菩提言不也世尊何以故實無有法名阿羅漢世
尊若阿羅漢作是念我得阿羅漢道即為著我人眾
生壽者。
上問意此答及徵意俱準前可知釋意云阿羅
漢者無煩惱不受生應供養以是義故名阿羅
漢除此之外更無一法名阿羅漢若阿下反釋
云若或作念言我得阿羅漢果便著我人等相
則與凡夫何所異哉由此驗知的無是念。
○三引己證令信。
此則以己方人也亦令眾生皆亡是念入於聖
道故。
○初明佛先印。
世尊佛說我得無諍三昧人中最為第一是第一離
欲阿羅漢。
意云佛於往日曾說於我得是三昧人中第一。
無諍者不惱眾生能令眾生不起煩惱故佛讚之
十弟子中善現第一離欲者三界煩惱但有貪心
盡名為欲非唯欲界。
不惱等者若人嫌立則復為坐乃至不向貧家
乞食皆為不惱他也能令下釋既不惱之煩惱
何起第一等者謂十大弟子各有一能皆稱第
一即迦葉頭陀阿難多聞舍利弗智慧目連神
通羅睺羅密行阿那律天眼富樓那說法迦旃
延論義優波離持律須菩提解空今言無諍者
<pb n="269"/>
秖由解空得無諍故亦如夫子十哲各有能事
謂德行顏淵閔子騫冉伯牛仲弓言語宰我子
貢政事冉有季路文學子游子夏離欲等者謂
貪使煩惱通於三界斷盡此貪方真離欲也問
若然者則但是羅漢皆斷三界煩惱云何善現
稱第一耶答所言第一者蓋約無諍不約離欲
也故經云我得無諍三昧人中最為第一又魏
經云我若作念世尊則不記我無諍行第一意
者以空生獨得無諍三昧故於諸離欲羅漢之
中稱為第一也。
○二彰己不取。
我不作是念我是離欲阿羅漢。
意云佛雖讚我我於此時輒無是念。
○三卻釋佛意。
世尊我若作是念我得阿羅漢道世尊則不說須菩
提是樂阿蘭那行者以須菩提實無所行而名須菩
提是樂阿蘭那行。
意云若我當此之時作如是念我得阿羅漢果
佛則不說我為樂寂靜者只緣不作是念故佛
讚之無所行者即不作念也故此中反說即言
若作是念順釋即言實無所行。
論云離二種障一煩惱障得阿羅漢故離二三昧
障得無諍故離故無所行阿蘭那者此云寂靜。
離煩惱障者謂貪等十使麤細盡除離三昧障
者三昧是定障即是惑三昧之障依主釋也不
同煩惱即障持業釋故然此二障離各有由離
煩惱障得羅漢故離三昧障得無諍故寂靜者
寂靜即是無諍定意言須菩提是樂寂靜之者。
○五斷釋迦然燈取說疑。●疏二初隨章敘疑。
論云釋迦昔於然燈佛所受法彼佛為此佛說法
云何言不可取不可說。
初二句先述疑意即釋迦因中為善慧仙人蒙
然燈如來授記云汝於來世當得作佛號釋迦
牟尼由此增進入第八地故云受法廣有因緣
如第十二中說云何下指疑起處便結成疑此
亦從前第三中來以彼文云如來所說法皆不
可取不可說故。●二依經斷疑。
斷者。
佛告須菩提於意云何如來昔在然燈佛所於法有
所得不不也世尊如來在然燈佛所於法實無所得。
問意云於汝意中如何謂我昔於然燈佛所於
授記言說之中有法為所得為無所得答意云
如來昔在然燈佛所於授記言說之中實無法
為所得。
於法實無所得者然燈佛說說是語言釋迦所聞
唯聞語言語言非實智證法故論云釋迦於然燈
所言語所說不取證法以是義故顯彼證智不可
說不可取。
說是語言等者以是語言故無所得語言非實
者謂語言從緣緣無自性舉體全空空故無得
也斯則聞而無聞說而無說智證法者釋得記
之由也意明但以自無分別智證自無差別理
智與理冥境與神會豈有所說所得耶論云下
引證上義證法離言說相故不可說證法離心
緣相故不可取也。
○六斷嚴土違於不取疑。●疏二初隨章敘疑。
論云若法不可取云何諸菩薩取莊嚴淨土云何
自受法王身。
初句指疑起處此亦從前第三中來云何下結
成疑也既興功運行六度齊修迴向發心嚴淨
佛土此若非取則孰為取耶佛身之疑意亦同
此以是二報不相離故故論文中二疑雙敘然
今此科但斷一種。●二依經斷疑三如疏列。
<pb n="270"/>
○斷之文三初舉取相莊嚴問。
須菩提於意云何菩薩莊嚴佛土不。
意云菩薩取形相莊嚴佛土不。
佛意欲明法性真土故問取形相莊嚴土不。
空生本疑有取佛意欲顯無取取與無取在於
性相二土故且舉相問之試其解不。
二釋離相莊嚴答。
不也世尊何以故莊嚴佛土者即非莊嚴是名莊嚴。
意云不取相莊嚴佛土也徵意云以何義故不
取相莊嚴佛土釋意云不以相莊嚴是真實莊
嚴也。
偈云智習唯識通如是取淨土非形第一體非嚴
莊嚴意論釋云諸佛無有莊嚴國土事唯真實智
慧習識通達故不可取莊嚴有二一形相二第一
義相非嚴者無形相故莊嚴意者即是第一莊嚴
以一切功德成就莊嚴故。
偈中前三句正釋經後一句即卻釋偈之第三
句也又前兩句釋經中莊嚴佛土者非形釋即
非莊嚴第一體釋是名莊嚴非嚴顯偈中非形
莊嚴意顯偈中第一體此但指配其文義意即
邐迆次顯論釋下轉釋偈文諸佛下至不可取
釋偈之前半謂修習無分別智通達唯識真實
之性此則以智契如名為莊嚴即是無取之義
所疑有取自此釋遣莊嚴有二下釋後半先列
二土形相即法相土謂金地寶池等以要言之
但有所見聞皆屬形相第一義即法性土謂離
一切相無所見聞即真如理是非嚴下正釋即
以後第三句為出所以由是故得非嚴及莊嚴
也非嚴即揀法相土非今所嚴之者當於經中
即非莊嚴也莊嚴意即顯法性土是此所嚴之
者當於經中是名莊嚴所謂顯發過恒河沙數
功德而為莊嚴如金作器器非外來即以此器
反嚴於金是故前引論云諸佛無有莊嚴國土
事等是則於諸嚴中更無過者故云第一莊嚴
等也言意者即指非形第一體是非嚴莊嚴之
意也意即所以也問諸佛身土必須性相具足
方為了義今既唯嚴於性豈不闕於相耶答身
土之相唯心之影心淨方能現之苟能清淨其
心身土自然顯現其猶磨鏡塵盡像生自然如
然故非造作故唯識云大圓鏡智能現能生身
土智影況是即相亡相非謂棄相取性但無執
情何礙於相然以經宗無相此義稍增首末皆
爾用心之相如次所明。
○三依淨心莊嚴勸。
是故須菩提諸菩薩摩訶薩應如是生清淨心不應
住色生心不應住聲香味觸法生心應無所住而生
其心。
意云以是義故汝諸菩薩應生無住清淨之心。
論云若人分別佛土是有為形相而言我成就者
彼住於色等境中為遮此故故云應如是生清淨
心不應住色等也而生其心者則是正智此是真
心若都無心便同空見。
若人等者先敘所遮之心意以形相為真佛土
由是見故便欲形相莊嚴故云我成就等彼住
下顯失也意明本欲嚴淨如何卻生染心以住
色等即生死心何名淨耶為遮下躡前所遮引
起經意既以不住色等為清淨心當知住於色
等誠為染矣正智者無住之心既是正智當知
有住所生之心同為妄識此中正智而言生者
所謂顯發非刱然而生故大經云於一切法不
生是般若波羅蜜生也以此般若不生不滅故
云真心若都下顯意遮過恐墮空見故令生此
真心天真之心本無生滅但緣住境即不相應
<pb n="271"/>
亦非斷滅心若不住般若了然亦非生起恐人
迷此故為顯而遮之是則前令不住色等是遮
有後令生心是遮無既離有無即名中道如斯
體達是真莊嚴何有佛土而不清淨故淨名云
欲淨佛土當淨其心隨其心淨即佛土淨淨其
心者即離有無也。
○七斷受得報身有取疑。●疏二初隨章指疑。
疑意如前。
疑起之意前章已敘問此與第三何別答前化
此報故不同也緣前聞應化非真故無有取便
云報身是實應有取心是故此疑躡彼第三而
起也。●二依經斷疑二如疏列。
○斷之文二初問答斷疑。
須菩提譬如有人身如須彌山王於意云何是身為
大不須菩提言甚大世尊何以故佛說非身是名大
身。
問答可知徵意云以何義故名之為大釋意云
非有漏有為身是無漏無為身若準無著則全
異於此大抵首末皆依二諦而釋也今此疏中
有依天親有依無著則此一段且依天親也。
●疏二初總釋喻旨。
論云如須彌山王勢力高遠故名為大而不取我
是山王以無分別故報佛亦如是以得無上法王
體故名大而不取我是法王以無分別故故偈云
如山王無取受報亦復然。
高遠等者謂下據金輪高八萬由旬六萬諸山
而為眷屬故名為大故華嚴疏云須彌橫海落
群峰之高而不取等者彼山雖大四寶所成五
位法中色法所攝三性之內無記性收豈有分
別而取為王也報佛下正明所喻謂進修多劫
福智圓明純淨無垢更無過此故云無上獨王
法界故號法王大有二義一約體身智廓周故
二約位諸聖莫及故無分別者非如色法是無
記性但以三祇修習萬慮都亡如智寂然故無
分別偈云下以偈結也。
●二別解非身二初牒經略指。
非身名身者非有漏有為身是無漏無為身。
無漏無為者無漏則揀異世間無為則表非生
滅問今明報身即合有為無漏云何此說無為
耶答此據實教不約權宗故是無為也故淨名
云佛身無為不墮諸數佛身無漏諸漏已盡也。
●二引論廣釋二初引本偈。
故偈云遠離於諸漏及有為法故。
此偈標遠離有為有漏意顯唯有無漏法體。
●二引論文三初雙標。
論云若如是即無有物若如是即名有物。
若如是者指經徵起以標也。●二雙釋。
以唯有清淨身故以遠離有為法故。
清淨身即法身也此釋有物之句即是經中是
名大身也問此說報身云何言法答以法報合
說二身不殊以此實教理智無二故得云耳以
遠離下釋無物之句也即是經中佛說非身也
法身既是無為則離有為生滅有為尚離況有
漏耶故此釋文不言諸漏。●三雙結。
以是義故實有我體以不依他緣住故。
謂以是遠離及唯有故顯得法身真我無漏無
為不生不滅湛然清淨故有實體名為有物不
如凡夫遍計之我有漏有為即生即滅如彼夢
幻無有實體也以不依下結無有物亦是重顯
所以也以不依於五蘊有為之緣而住唯如如
及如如智獨存故有實我當知凡夫皆依五蘊
有為緣住五蘊尚假況所計我耶緣法非己故
云依他也。
<pb n="272"/>
○二校量顯勝二初約外財校量廣顯經勝二初校
量勝劣三初約多河以辨沙。
須菩提如恒河中所有沙數如是沙等恒河於意云
何是諸恒河沙寧為多不須菩提言甚多世尊但諸
恒河尚多無數何況其沙。
恒河者從阿耨池東面流出周四十里沙細如麵
金沙混流佛多近此說法故取為喻。
阿耨池者此贍部洲從中向北有九黑山次有
大雪山次有香醉山於雪北香南有阿耨池此
云無熱惱縱廣五十由旬八功德水充滿其中
於中四面各出一大河東名殑伽河繞池一匝
流入東海南信度河西縛芻北徙多皆繞池一
匝如次入南西北海今經恒河即殑伽也言恒
者譯者訛也周四十里者謂初出池口處也佛
多下出取喻之由然說此經時但在祇園餘說
法時多近於彼故以喻也。
○二約多沙以彰福。
須菩提我今實言告汝若有善男子善女人以七寶
滿爾所恒河沙數三千大千世界以用布施得福多
不須菩提言甚多世尊。
論云前已說喻何故復說偈云說多義差別亦成
勝校量後福過於前故重說勝喻何故不先說此
喻為漸化眾生令信上妙義故又前未顯以何等
勝功德能得菩提故。
論云等者徵也謂三疑之後四果之前已說寶
施之喻今復說者豈不重耶偈云下釋也謂前
說一三千界寶施此說無量三千界寶施雖則
總是多義總是勝校量然其後其即多中之多
勝中之勝故重說也斯則言說重而義意不重
何故下轉難意云何不於前文中便說此喻耶
為漸下約人通也謂機淺法深頓說難信漸次
誘引令知勝德又前下約法通也謂前喻之前
未說四果無心釋迦無得嚴淨國土不嚴而嚴
修證佛身無證而證是故校量之喻亦未能勝
後乃既明斯義法理兼深由是校量之喻亦復
殊勝或可出生佛法之義亦在前喻之後也況
後釋所以中五段經文亦屬於此思之。
○三約多福以顯勝。
佛告須菩提若善男子善女人於此經中乃至受持
四句偈等為他人說而此福德勝前福德。
施感生死經趣菩提大意同前。
大意同前者即福不趣菩提二能趣菩提是也。
○二釋勝所以五初尊處歎人勝三初明處可敬。
復次須菩提隨說是經乃至四句偈等當知此處一
切世間天人阿修羅皆應供養如佛塔廟。
大般若說天帝不在諸天若來但見空座盡皆作
禮供養而去窣堵波此云高顯塔者邊國訛語廟
貌也於塔中安佛形貌。
大般若等者引事證也帝釋每於善法堂中為
天眾說般若波羅蜜法或有時不在諸天若到
皆向座恭敬作禮為重於法乃尊於處故高顯
者以尊人故令處高顯俾遠近皆見敬而生福
也形貌等者塔中有佛形貌人見必生敬心見
於說法之處亦如見佛形貌若梵語制多此云
靈廟或云可供養處與此大同。
○二顯人獲益。
何況有人盡能受持讀誦須菩提當知是人成就最
上第一希有之法。
意云宣說四句之處尚得天人供養何況盡此
經文能受持耶所獲勝益如經敘之。
前四句猶勝況此盡能受持故最上等也。
前四句等者據此經意望於前段有二勝劣何
者為前說其處此說於人前明四句偈此明盡
<pb n="273"/>
受持由是前則劣中之劣此乃勝中之勝反覆
而言故云何況也最上等者等於第一希有也
最上者法身也無漏無為絕上上故第一者報
身也眾聖中尊更無過故希有者化身也如前
所說四種事故意明受持讀誦具獲三身功德
圓滿也有云能趣菩提故云最上勝出諸乘故
云第一世間無比故云希有。
○三顯處有佛。
若是經典所在之處即為有佛若尊重弟子。
意云如此經文隨在何所即為有佛及諸弟子。
經顯如來法身依法則有報化又一切賢聖皆以
無為得名經顯無為必有賢聖尊重弟子。
經顯等者明有佛及有之所以謂報化必依法
身法身又從經顯既有能顯之教必有所顯之
佛又經是教法佛是果法果由理顯理由行致
斯則三佛備足四法具圓所在之處豈生輕劣
又一切下明有弟子之所以三乘賢聖體是無
為經顯無為故有賢聖尊重者謂證如者皆是
入理聖人可尊可重故若準魏經即但言有佛
使人尊重不言別有弟子故彼文云即為有佛
尊重似佛。
○二約義辨名勝。
爾時須菩提白佛言世尊當何名此經我等云何奉
持佛告須菩提是經名為金剛般若波羅蜜以是名
字汝當奉持所以者何須菩提佛說般若波羅蜜即
非般若波羅蜜。
問意云未審此經有何名目不有名目如何奉
持答文可知徵意云如來常說諸法名相皆空
今特立此名者有何所以釋意云我所立者名
即無名無名之名豈違空義為受持故於無名
中強立名耳。
佛立經名約能斷惑斷惑故勝也則非般若者無
著云對治如言執故。
佛立等者釋立名之因因即所依之義謂金剛
有能壞之義般若有觀照之功法喻雙彰故曰
金剛般若其實亦約能堅之義以立今且就用
釋之具如題中及七義句中說也斷惑故勝者
眾生流轉為遭惑染若斷惑染成佛無疑豈不
勝乎對治等者約名顯義義實名虛若執虛名
安得實義慮有斯執是故對治也。
○三佛無異說勝。
須菩提於意云何如來有所說法不須菩提白佛言
世尊如來無所說。
問意云汝謂如來除所證之法外更有別異之
說不答意云如來除所證之法外更無別異之
說此段躡於次前立名處來意云非唯立此經
名名即無名凡有所說悉皆如此又非我獨爾
諸佛亦然。
無所說者無別異增減之說但如證而說既如其
證則無所說三世佛皆然故云無異說故論云無
有一法唯獨如來說餘佛不說無著云第一義不
可說。
無別等者謂釋迦一佛初中後說竟無別異增
減然乃但據真實無差不約言辭有異耳但如
下出所以也凡有說時皆如其證證中無說豈
有異耶三世下結通諸佛以諸佛同證竟無二
源不證則已證則無別也若未至極位在因地
中隨其所說各各差別何以故所證不同故如
地前地上十地節級不同由是果人決無異說
故云下結成上義既一佛多佛過去未來所說
皆同咸如其證如證之說不亦勝乎故論云下
引證唯獨等者說般若能斷煩惱無有一佛不
作此說餘皆若此第一等者以諦理離言說相
<pb n="274"/>
離名字相故不可說此證前既如其證則無所
說也然無著天親語雖似異其意實同既如其
證豈非第一義耶。
○四施福劣塵勝。
須菩提於意云何三千大千世界所有微塵是為多
不須菩提言甚多世尊須菩提諸微塵如來說非微
塵是名微塵如來說世界非世界是名世界。
問答之文可見釋意云所言塵者非煩惱塵但
是地塵所言世界者非染因界但是地塵界此
即躡前校量中來由前說河沙寶施不及持經
惑者所聞未能誠信所以如來特說此義使其
明見優劣用滌所疑具下疏文昭然可見。
論云寶施福德是煩惱因以能成就煩惱事故地
塵無記非煩惱因故塵勝施劣大雲云故諸地塵
則非貪等煩惱塵是名無記地塵如來說三千界
非煩惱染因界是名地塵無記界是則界為塵因
塵不生煩惱施為福因福生煩惱。
論云等釋盡其意意云碎界為塵塵上不起煩
惱寶施得福即有貪瞋五欲自娛無惡不造故
相傳云布施是第三生怨所以塵界勝於寶施
且塵界但不起過尚得為勝況受持此經定招
佛果豈可以為劣哉由是相望便有三重勝劣
謂寶施不及塵界塵界不及持經持經尚勝於
塵界豈得不如寶施如百姓不如宰相宰相不
如天子天子尚勝於宰相豈得不如百姓喻中
天子最勝也法中持經最勝也經勝所以豈不
昭然大雲下但對經文以揀法喻更無別義然
其意者說微塵是塵說貪等亦是塵以俱有坌
汙之義故說三千為界說煩惱染因亦為界以
皆有為因之義故亦可三千是器界煩惱是有
情界故也今則揀非貪等塵及染因界但是地
塵及三千界也是則結釋上義並如前說。
○五感果離相勝。
須菩提於意云何可以三十二相見如來不不也世
尊不可以三十二相得見如來何以故如來說三十
二相即是非相是名三十二相。
問答之文可知徵意云以何義故不以三十二
相為法身如來釋意云如來說三十二相非是
法身無為之相但是化身有為之相故。
恐施寶者云我施求佛誰言煩惱故此經云可以
相為佛不論云持說此法能成菩提勝彼福德何
以故彼相於佛菩提非法身相故經福能降施福
得三十二相意明經福降施方得色相佛身若但
寶施即煩惱因。
恐施等者敘經起之意也恐彼意云若施不求
佛即起煩惱本為求佛云何煩惱彼所求者即
是三十二相之身為破此見故復問之持說下
且標勝劣謂寶施但得色相持經即得菩提故
云勝彼福德何以故者徵意云既得三十二相
何不得菩提彼相下釋也理法身是菩提相彼
三十二相非菩提相所以言者菩提無相故由
法身即菩提相非菩提相空矣又於其中法身
則勝色身則劣何以故法身無為真實性故色
身有為影像相故然由持說因勝故果中獲法
身寶施因劣故果中獲色身故上標云持說此
經勝彼福德經福下轉遮謬解恐施寶者聞上
所說便云雖知色身劣於法身寶施不如持說
我以不能持說不要法身但將寶施成就色身
相好既圓則亦妙矣為遮此見故此云也謂前
且約別義分於因果故說施感相身若據實義
而論空施不成相果何者由無智慧隨相生情
所施雖多唯成有漏縱得三十二相但是轉輪
王色相雖同不名為佛若能持說此經則智慧
<pb n="275"/>
圓起依慧行施不住有空以無漏因獲無漏果
如此三十二相始得名為佛也意明下結釋上
義不逾前說。
○二約內財校量倍顯經勝二初校量勝劣。
須菩提若有善男子善女人以恒河沙等身命布施
若復有人於此經中乃至受持四句偈等為他人說
其福甚多。
經意如文可知但甚多之言顯超命施之福也。
捨身勝於寶施持說又勝捨命。
捨身等者意恐人聞寶施不及受持便謂以是
身外之財所以劣於經福若將身命布施必勝
受持為破其見故有此文沙數猶劣況一身耶。
○二釋勝所以五初泣歎未聞深法勝。
爾時須菩提聞說是經深解義趣涕淚悲泣而白佛
言希有世尊佛說如是甚深經典我從昔來所得慧
眼未曾得聞如是之經。
意謂空生聞上所說喜極成悲泣涕連連自宣
心曲身為羅漢已是多時慧眼雖開未聞斯教。
捨身之苦已感人心何況更聞不及持說是故悲
淚論云念彼身苦尊重法故悲淚慧眼人空也未
聞法空也。
捨身等者悲泣之由然有三意一謂傷彼捨身
虛其功故意云捨命河沙劣於持說不達深旨
勞而無功二謂悲曩劫不逢遇故意云在凡不
聞固當其分自階聖果亦未聞之三謂慶今得
聞喜極成悲故善吉刱聞深法非本所望涕淚
交流以彰極喜今此疏中且明前一也論云下
引證慧眼等者謂空生混跡寄位小乘自證人
空已來未聞法空之理以法空是大乘所證境
故然以此為經勝由者有兩重意一謂教若麤
淺聞乃尋常既感悲啼乃知深妙二謂常人啼
泣未足為奇善吉悲傷當知最勝勝之所以不
亦明乎。
○二淨心契實具德勝二初正明。
世尊若復有人得聞是經信心清淨則生實相當知
是人成就第一希有功德。
意云若人聞此能生信心此信若生不信諸法
故云清淨諸法既泯實相生焉三身功德自此
周備豈不勝耶第一等者如前所明經文存略
故標二也。
論云此中有實相餘者非實相。
此中即般若教餘者即未說般若之前二乘人
天之教所言實相者即無相之相也謂無我法
之相以要言之離一切相名為實相故下文云
離一切相即名諸佛言餘教所無者謂人天教
中具足二執小乘教內法相猶存不可以二執
之相而為實相故言餘者非實相非猶無也言
此有者謂頓除二執雙顯二空空病亦空二邊
皆離中道斯顯名實相焉故云此中有也問實
相之理教但能詮云何信心便生實相答謂能
信此經必無二執無二執處即是實相非謂別
有實相生也。
○二拂跡。
世尊是實相者則是非相是故如來說名實相。
意云此實相者體當勝義但唯無相名依世諦
故言實相。
無著云為離實相分別想故。
為離等者恐聞實相之名便生實相之想想即
分別也良以實相真妙言念不及雖假言念唯
證相應若起當情但唯影像恐認於此故曰即
非也。
○三信解三空同佛勝三初總標信解。
世尊我今得聞如是經典信解受持不足為難若當
<pb n="276"/>
來世後五百歲其有眾生得聞是經信解受持是人
則為第一希有。
意云我為阿羅漢親稟佛言信解受持不為難
事若當來世濁惡世中去聖時遠不聞佛說覽
斯遺教信解法空領受任持依解起行若斯等
類不亦難乎。
無著云未來法滅時尚有菩薩受持故無我人等
取云何汝等於正法時遠離修行不生慚愧。
未來等者謂無著出世當正法中故引來世之
勝人以誡當時之劣者是知小人君子何代無
之斯則指於第二疑中所說後五百歲持戒修
福者也。
○二別顯三空。
何以故此人無我相人相眾生相壽者相所以者何
我相即是非相人相眾生相壽者相即是非相何以
故離一切諸相則名諸佛。
徵意云設有能信解受持以何義故得為希有
釋意云以無我等相故此則我空也徵意云所
以令無我等相者何謂也釋意云以我等相即
非相故我相體是心心所法既無此體即是法
空也又徵意云以何義故令無我法之相後釋
意云離一切相名為佛故諸相雖多不逾我法
今此統收故云一切斯則是相皆離為俱空也
俱空之理則名為佛佛自此成故言勝也。
無著云無我等者無人取我等即非相者無法取
離一切者顯示諸菩薩隨順學相諸佛世尊離一
切相是故我等應如是學。
人法二取其義可知顯示等者為我法二空菩
薩有分離一切相方是如來今顯示此義者令
諸菩薩方便隨順學而習之見賢思齊速成佛
故故云諸佛世尊乃至如是學也。
○三如來印定。
佛告須菩提如是如是。
經意如文可知然以前來從爾時須菩提聞說
是經乃至離一切相則名諸佛盡是空生之言
於中邐迆有其六重所謂聞法悲啼信生實相
對彰難易明無我人法執兼亡盡成佛故如斯
所說皆當誠諦之言故佛世尊印云如是重言
者表言當之極耳。
○四聞時不動希有勝。
若復有人得聞是經不驚不怖不畏當知是人甚為
希有。
意云此經深妙難解難知或有人聞多生驚畏
若得不生驚畏豈不希有者哉實難其人蓋緣
經勝經勝之義昭然可知。
論云驚者謂非處生懼怖者不能斷疑心故畏者
一向怖故其心畢竟墮驚怖故。
驚怖畏者此三行相不同驚謂愕然而怪怖則
進退慞惶畏則一向恐懼如人欲往上京行於
大路以先未經歷忽然而驚心自念言何謂至
此或進或退疑是疑非遂無決定之心謂此路
元來不是或反而不進或恐懼發狂墜壑投巖
不終天命法中亦爾以佛於人天小乘教中說
空說有不達意者隨言而執及說此經則顯非
空非有中道之理先所執者悉皆驚畏卻以為
非不能進趣或墮凡夫或落小乘菩提真空從
茲永失今之經意則云若人聞此不有不空難
信之法不生驚畏之心則能不捨菩提進向大
道旨趣深妙尟有其人若或有之是為希有也。
○五大因清淨第一勝。
何以故須菩提如來說第一波羅蜜即非第一波羅
蜜是名第一波羅蜜。
徵意云以何義故聞而不驚等得為希有耶釋
<pb n="277"/>
意云以此法門於諸波羅蜜中是第一波羅蜜
故然此波羅蜜若約勝義則不可言故言非第
一等今所說者約世諦說為勝之義不亦然乎
故云是名等也。
何以故者有二一躡前不驚等徵二都躡前勝以
徵論云此法門者名為大因勝餘修多羅故名為
清淨無量諸佛同說故故彼珍寶檀等無如是功
德是故彼福德中此福為勝。
初意已如上說二都下謂前來兩重校量皆言
經勝釋勝所以已列九門每門之中各是一義
未知根本何謂勝乎斯則於勝所以中更徵勝
所以也大因者謂第六般若波羅蜜也以佛有
三身法身最大此能得故名為大因六中最勝
故稱第一勝餘等者謂人天二乘教中不詮此
法今乃詮之彼以所詮劣故能詮亦劣此以所
詮勝故能詮亦勝也清淨等者謂隨相之法建
言必異離相之理說即無差以平等一味故平
等一味即勝義諦也以是勝義故清淨矣故彼
下通釋都徵之意檀即是施通於內外二財故
云等也無如是功德者謂在因無破惑之功在
果無法身之德故此福者受持讀誦也然前門
門皆顯經勝勝之根本不過此門能成清淨法
身是故說名為勝內外財施安可校量。
金剛般若經疏論纂要刊定記會編第七卷（終）
校訛
第二紙（六行今楞嚴寺流通本作經十四行較北藏作教流通本同）第五紙（十六
行北藏無不字二十行般北藏作船）第六紙（十六行已北藏作以）第十四紙（十三
行嚴北藏作言）第十七紙（十一行廓北藏作郭十三行智北藏作知）第十八紙
（十二行尚北藏作既）第十九紙（十四行徙北藏作徒）第二十紙（九行說一之說
北藏作已十行義北藏作若十四行謂字下北藏脫前字）第二十一紙（十行兩貌字北
藏皆作藐）第二十二紙（七行北藏脫最上等者等於第一希有也二句計十一字）第
二十三紙（七行義字下北藏多釋字）第二十四紙（十五行證北藏作說）第
二十六紙（十六行第八字下北藏脫說字）第二十七紙（十一行得三之得北
藏作德）第二十八紙（六行但北藏作恒）第三十一紙（四行拂北藏作
佛）第三十五紙（十四行味北藏作夫已上流通本皆同誤）

<sarticle><article>金剛般若經疏論纂要刊定記會編卷第八</article></sarticle>
秦三藏法師鳩摩羅什譯經
唐　圭山大師宗密　述疏
宋　長水沙門子璿　錄記
清荊溪後學沙門行策會編
○八斷持說未脫苦果疑。●疏二初隨章敘疑。
論云向說捨身苦身果報故福劣若爾依此法門
持說諸菩薩行苦行亦是苦果云何此法不成苦
果。
初三句指疑起處此從前內財校量中來謂河
沙命施全勝外財猶感苦身故名為劣若爾者
印定前說依此下結成疑也謂依此經受持解
說不憚勞苦即是菩薩行菩薩之行無所不為
剜身然燈割股救鴿一句投火半偈亡軀供佛
燒身捐形飼虎如是等行皆名苦因為行頗同
果證何異因果既等何勝劣哉云何等者意明
前捨身命即成苦果今受持經亦是苦行何故
不成苦果耶。●二依經斷疑二如疏列。
○斷之文二初明超忍以斷疑二初明忍體。
須菩提忍辱波羅蜜如來說非忍辱波羅蜜。
意云忍辱波羅蜜者勝義諦中則無此相故云
非忍辱等斷疑意者若如汝言受持此經及菩
薩行苦行便同捨身俱成苦果者此義不然以
前捨身不達無相即成苦果持說此法菩薩苦
行達無我人知忍無忍彼岸非岸直造本源豈
成苦果故云忍辱非忍辱等。
忍到彼岸已離苦相況彼岸非岸誰苦誰忍。
<pb n="278"/>
忍到等者然此以超忍為體須知本末五重然
後閱此疏文則明見其理五重者一是本源之
心非動非靜二不忍謂以怨報怨三忍雖不加
報未能忘懷即未到彼岸忍四亡情絕慮寂然
不動即到彼岸忍五非動非靜即超彼岸忍為
治動心且居靜境動既非實靜豈為真若準五
門方為究竟與其第一更無二源體相常然竟
無改易今言忍辱波羅蜜即第四門非忍辱波
羅蜜即第五門離苦相者已越第三彼岸非岸
兼超第四尚踰靜境豈有動心初後兩端正當
忍體。
○二明忍相二初引一生證極苦忍二初正明。
何以故須菩提如我昔為歌利王割截身體我於爾
時無我相無人相無眾生相無壽者相。
徵意云以何義故能行此忍釋意云以無我人
等相故也。
歌利此云極惡佛昔作仙山中修道王獵疲寢妃
共禮仙王問得四果皆答不得王怒割截天怒雨
石王懼而懺悔仙證本無瞋王乃免害論云不但
無苦而乃有樂以慈悲故。
歌利王等準涅槃經說我念往昔生南天竺富
單那城婆羅門家是時有王名迦羅富其性暴
惡憍慢自在我於爾時為眾生故在彼城外寂
然禪思爾時彼王春木華敷與其眷屬宮人綵
女出城遊觀在林樹下五欲自娛其諸綵女捨
王遊戲遂至我所我時為欲斷彼貪故而為說
法時王見我便生惡心而問我言汝今已得阿
羅漢果耶我言不得復言獲得不還果耶我言
不得復言汝既年少未得如是二果則為具有
貪欲煩惱云何恣情觀我女人我即答言大王
當知我今雖未斷貪欲結然其內心實無貪著
王言癡人世有仙人服氣食果見色尚貪況汝
盛年未斷貪欲云何見色而當不著我言大王
見色不貪實不由於服氣食果皆由繫念無常
不淨王言若有輕他而生誹謗云何得名修持
淨戒我言大王若有妒心則為誹謗我無妒心
云何言謗王言大士云何名戒我言忍名為戒
王言若忍是戒當截汝耳若能忍者知汝持戒
即截我耳時我被截容顏不變時王群臣見是
事已即諫王言如是大士不應加害王告諸臣
汝等云何知是大士諸臣答言見受苦時容顏
不變王復語言我當更試知變不變即劓其鼻
刖其手足爾時菩薩已於無量無邊世中修習
慈悲愍苦眾生時四天王心懷瞋忿雨砂礫石
王見是已心大怖畏復至我所長跪而言惟願
哀愍聽我懺悔我言大王我心無瞋亦如無貪
王言大德云何得知我即立誓我若真實無瞋
恨者令我此身平復如故發是願已身即平復
今言問得四果者蓋通相而言也論云下義如
後釋。
○二反顯。
何以故我於往昔節節支解時若有我相人相眾生
相壽者相應生瞋恨。
徵意云以何義故得知無我等相釋意云若有
我相應生瞋恨既不瞋恨則無我相如昔立誓
若實無瞋身即平復以無瞋故則知無我以無
我故方成真實忍波羅蜜支離也。
○二引多生證相續忍。
須菩提又念過去於五百世作忍辱仙人於爾所世
無我相無人相無眾生相無壽者相。
意恐人謂只是一度能為此忍故說過去已五
百生或恐人言無我能忍應可暫時若使頻為
必不能爾故說多生悉皆如是或恐人言有何
<pb n="279"/>
所因無我能忍故說多生忍之熟故含此三意
故有是言也。
累苦故忍熟而樂但與正定慈悲相應故偈云離
我及恚相實無有苦惱共樂有慈悲如是苦行果。
累苦故者本疑累苦難忍卻由累苦能忍斯則
翻前三意中後二意也而樂者然有四意故樂
一為忍熟故樂如役力之人久得其志也二為
正定故樂常踞大定寂滅不動故三為愍他故
樂如孩子杖父父即樂生四為自利故樂以將
此幻形易得堅質具茲四意故言樂也今文但
有前三意故偈云下引證如是苦行果者對破
疑情也謂因苦果還苦因樂果還樂故不同也
如陶金作器器還是金和土脫墼墼還是土前
徵云何此法不成苦果今此結云如是苦行故
不成苦果也。
○二勸離相以安忍。●疏二初引論敘意。
論云若有菩薩不離我相見苦行苦欲捨菩提心
故勸離相無著云為對治不忍因緣有三種苦謂
流轉苦眾生相違苦乏受用苦。
若有等者出勸之由也謂不能安忍欲捨菩提
心由見苦故見苦是苦者由不離我相故若離
我相則不見苦自然成忍不捨菩提故今勸之
令離相也夫菩提心者謂上求下化二利不息
既若見苦為苦即不能忘身捨命出生入死是
故便捨大菩提心如舍利弗本發大心行菩薩
行至六住被乞眼睛便生瞋忿不成忍行捨大
歸小蓋由我相也三種苦者前二即次文後一
即當第十疑中心住於法行布施等是也意明
住相行施墮有漏中受用欲樂疲乏生苦也亦
可有漏有限有限故乏受用乏受用故生於苦
也然今依天親科經故不收入此段前二文理
相似故全用之。●二分文正釋二如疏列。
○文二初總標。
是故須菩提菩薩應離一切相發阿耨多羅三藐三
菩提心。
意云以是無我相等得成忍行故彼諸菩薩應
須離相發菩提心。
若離相發心雖逢大苦即能不捨無著云離一切
相者謂離如是三苦相也。
若離等者住相既捨菩提不住即成大忍菩提
之心自然久固何捨之有也無著下可知。
○二別顯二初對治不忍流轉苦。
不應住色生心不應住聲香味觸法生心應生無所
住心若心有住則為非住是故佛說菩薩心不應住
色布施。
意云不應住於色等六境生於妄心應生無住
菩提之心若心有住色等境界則為非住菩提
也以是義故佛於正答問之中說菩薩心不應
住於色等布施菩薩之行處處皆同故引前文
以證於後也。
初正明流是集諦轉是苦諦無著云若著色等則
於流轉苦中疲乏故菩提心不生後引證引前說
無住施具含六度證此文矣。
流是下解科文此即四諦之中前二世間因果
也大雲解云集招苦果故說為流生死不停故
名為轉斯則襲習綸輪之義也著色等者著色
等即疲乏菩提心不生不著色等即不疲乏菩
提心生矣引前等者是上修行中文已如前說。
○二對治不忍相違苦。
須菩提菩薩為利益一切眾生應如是布施如來說
一切諸相即是非相又說一切眾生即非眾生。
意云菩薩行行本為利益眾生故便離相行於
布施若能離相則眾生相違時不生疲乏也況
<pb n="280"/>
我法二相如來說為非相耶以皆本無故須離
矣若其本有何用離之勸離之旨方茲著矣。
●疏二初引無著顯意。
無著云既為眾生行施云何於彼生瞋由不能無
眾生想故眾生相違時即生疲乏故顯示人無我
法無我。
既為等者蓋不合為而為之也如人邀客本為
供承見有所須反生凌辱於理如何由不能下
出瞋之所以也故顯下出經意也但無此二心
必相應。●二約天親釋文。
論云諸相者眾生相也非相者無我也陰中見我
是眾生相一切眾生者五陰法也非眾生者陰空
故法無我也乏受用苦配在後段。
眾生相者以魏經云一切眾生相故陰中等者
今於陰中不見有我故云非相也五陰法者以
彼眾生皆用五陰之所成故陰空等者以無能
成之五陰故云法無我也然此人法二相本自
空無眾生不知妄執為有今所說者意令知而
離之也又此我法經文文與意反文即先法後
人意則先人後法魏經之內文句昭然故今疏
中順意釋也乏受用下可知。
○九斷能證無體非因疑。●疏二初隨章敘疑。
論云於證果中無道云何彼於果為能作因。
初句述疑意兼指疑起處也此從前第三第七
中來以彼校量內外財施不及持經以此得菩
提故遂起疑云若然者且言說是因因即是道
以此證果理則不成何者以果是無為無為有
體因是有為有為無體無體之道不到果中云
何說此而為因耶。●二依經斷疑二如疏列。
○斷之文二初斷疑。
須菩提如來是真語者實語者如語者不誑語者不
異語者。
意云如來之言真實無異皆如其事不誑眾生
持說必趣菩提汝等云何不信又以如來說於
真實等故名如來為真實語者由是者字皆屬
如來。●疏二初略銷經意。
佛所有說皆如其事今說證果何疑不然。
此通說斷疑之意皆如其事者即下四語所說
之事今說等者以彼況此也意云彼既無謬此
豈不然。●二廣釋五語。
真語者說佛身大菩提法也是真智故實語者說
小乘四諦諦是實義如語者說大乘法有真如小
乘無也不異語者說三世授記等事更無參差佛
將此四語不誑眾生是故秦譯加不誑語。
佛身即真身也以法報合論理智無二故若欲
分文別指則佛身是報大菩提法為法也是真
智者以菩提是覺覺即智故論云依此法身說
名本覺法報合說同名真身如來說此真智之
法乃名如來為真語者此則以所說名能說也
餘皆例此諦實等義已如前說如語等者小乘
雖有生空之理非實真如以是偏真未徹源故
大乘之內具顯三空空病亦空是究竟真如法
也不異者與三乘弟子授記劫數久遠名號壽
量國土等事一一不異故也佛將等者謂本來
只有四語秦什譯時加此一語欲以統收四語
發明佛意用之斷疑也應可一一舉而問之以
顯不誑之義且如佛說大菩提法為真智時為
真不真耶則對曰真當知如來是真語者斯則
不誑之義明矣他皆例此說此四事既不誑人
今說此經受持得菩提果豈成誑耶云何不信
雖此言說有為無體之因能證離言無為有體
之果故偈云果雖不住道而道能為因以諸佛
實語彼智有四種亦如淨名云文字性離即是
<pb n="281"/>
解脫無離文字說解脫也。
○二離執。
須菩提如來所得法此法無實無虛。
意者前雖以言遣疑又恐隨言生執聞說依言
得菩提便謂言中有菩提及聞言中無菩提便
謂畢竟無菩提不達言空而法實故作斯執今
則遣之故云如來所得等也。
無實者如言說性非有故無虛者不如言說自性
有故。
如言等者謂言說緣生本無自性言中菩提亦
同言說何以故有名無實故如言於火但有火
名名言二法皆無體性故云如言等也不如等
者不似言說也謂言說畢竟無體菩提之法即
不無也但以不在言中不無離言之法如言中
之火雖無不無離言之火由是言中雖無火不
妨因言而得火言中雖無菩提不妨因言而得
菩提以依言進修必證果故若然者則不應言
中執有離言執無達此有無方云離執故偈云
順彼實智說不實亦不虛如聞聲取證對治如
是說。
○十斷如遍有得無得疑。●疏二初隨章敘疑。
論云若聖人以無為真如法得名彼真如一切時
處恒有何故有得者有不得。
初句指疑起處此從第三中來準彼但云無為
不言真如今所言者揀餘無為故所以揀者欲
顯所疑要成遍義餘無為法有不遍故彼真如
下立理也如華嚴云法性遍在一切處一切眾
生及國土三世悉在無有餘亦無形相而可得
斯則處及塵塵時該念念故也何故下結成疑
既遍時處即合皆得何故有得不得耶。
●二依經斷疑二如疏列。
○斷之文二初舉喻斷疑。
須菩提若菩薩心住於法而行布施如人入闇則無
所見若菩薩心不住法而行布施如人有目日光明
照見種種色。
意云若住法行施則不得真如如入闇中一無
所見若無住行施則得真如如太陽昇天何所
不矚真如雖遍得失在人義理昭然竟何所惑。
論云無智住法心不清淨故不得有智不住法心
清淨故得有目者如得對治法日光者如所治闇
盡能治現前空喻真如色喻性上萬德。
無智等者謂無般若觀照之智由無智故即執
著色等六塵及空有等一切法也以住是執著
之義故云住法心不淨者由執著故為塵所染
正智不生不證真理故云不得得即證也有智
等者反前可見對治等者以經中具有法喻疏
中配釋影略難明今要預說方會疏文謂喻中
有五一空二色三闇四日五目法中有四一真
如二性德三煩惱四智法四喻五數不齊者以
空喻真如色喻性德闇喻煩惱日目二事同喻
一智所以然者以日目二事各有一能智慧之
中具有二義日能破闇如智斷惑目能見空如
智證理既目無破闇之義日無見空之能約義
分之但有四對法喻喻中意者且如虛空無所
不遍一切色法亦滿世間百千萬人悉在其內
日光未出六合瞑然雖在空而不見空雖對色
而不見色苟或日出昏闇盡除眼目開明空色
皆見匪但空無邊際身在其中反思闇瞑之時
不曾暫出法中亦爾謂真如之理周遍十方性
上功德亦遍一切眾生無量悉在其中以智慧
未生唯是癡闇雖在真內何曾見真雖有性德
不見性德苟或智慧明發惑闇盡除真性廓周
自然明見匪但性無邊際身在性中反思迷闇
<pb n="282"/>
之時不曾暫離故肇公云道遠乎哉觸事而真
聖遠乎哉體之則神彌勒頌云時及處實有為
不得真如無智以住法餘者有智得對治法者
即智慧也以日目二種同喻此故謂日是能治
闇是所治所治之闇既盡能治日光現前即能
見其色等法中惑智例此言也故偈云闇如愚
無智明者如有智對法及對治得滅法如是。
○二讚經功德二。
讚德者以顯得真如為由心淨心淨由不住法
不住法緣有智有智蓋由聞經當知此經有其
勝德故須讚歎以示將來勝德之相即下十段。
○初總標。
須菩提當來之世若有善男子善女人能於此經受
持讀誦則為如來以佛智慧悉知是人悉見是人皆
得成就無量無邊功德。
經意可知所言以佛智慧知功德者意謂除佛
世尊餘無知者蓋顯功德之殊勝也。
無著云讀誦者此說受持因故為欲受故讀為欲
持故誦論云受持修行依總持法故讀誦修行依
聞慧廣故是則從他聞法內自思惟為得修行智
也故偈云修從他及內。
受持因者標也為欲下釋欲受其文故先讀欲
持其義故先誦是故受持皆由讀誦故分因果
也受持等者謂依總持法而受持修行若文若
義總能領納方曰受持此則思慧也讀誦等者
謂依聞慧廣故讀誦修行若無所聞憑何讀誦
此聞慧也論云廣多讀習亦名聞慧然皆言修
行者蓋通相說也非是三慧中修慧以修慧與
理相應唯局無漏出於讀等四法之表故不配
之但約聞思二慧共所成就故次云是則從他
聞法等故偈下引證從他即聞慧也及內即思
慧也。
○二別顯十初捨命不如二初捨命福。
須菩提若有善男子善女人初日分以恒河沙等身
布施中日分復以恒河沙等身布施後日分亦以恒
河沙等身布施如是無量百千萬億劫以身布施。
偈云以事及時大福中勝福德。
以事等者以前來已說命施此中復說者蓋時
事俱勝故時即布施之時事即布施之事前但
一度施一河沙身命時事皆小今則無量劫中
日復三度以河沙身命布施時事皆大是捨命
福中勝福德也。
○二信經福。
若復有人聞此經典信心不逆其福勝彼何況書寫
受持讀誦為人解說。
經意可知不逆者是不謗義也魏經如此。
信經劣於持說多命勝於前喻。
信經等者謂能所校量之中皆有勝劣能中一
河沙數為劣三時多劫為勝所中信經為劣持
說為勝前則以劣況勝此則以勝況劣前淺後
深天地之遠矣。
○二餘乘不測。
須菩提以要言之是經有不可思議不可稱量無邊
功德。
意云若具足讚歎終不可窮以實言之有無邊
功德等也。
偈云非餘者境界無著云不可思議者唯自覺故
不可稱量者無有等及勝故。
非餘等者非二乘菩薩能盡知也故前云以佛
智慧而悉知故又下文云當知是經義不可思
議果報亦不可思議佛尚如此餘豈能知自覺
者謂以心思口議但及名相之境此非名相故
不可思議唯證相應故也等及勝者兩意一則
<pb n="283"/>
無有等此勝功德故二則無有勝於此故無有
等於此故故心經云是無上咒是無等等咒及
即等義故不別標也。
○三依大心說。
如來為發大乘者說為發最上乘者說。
意云以非餘者所知故故為最上者說。
最上者一佛乘也。
一佛乘者經中初標大乘名恐濫於權教故復
揀云最上乘者今疏中出最上乘體故云一佛
乘也體當本覺故名為佛非二非三故名一乘
故魏經云為住第一大乘眾生說即當善吉所
為機發無上菩提心者。
○四具德能傳。
若有人能受持讀誦廣為人說如來悉知是人悉見
是人皆得成就不可量不可稱無有邊不可思議功
德如是人等則為荷擔如來阿耨多羅三藐三菩提。
意云若能宣說受持此則修行二利能令佛種
不斷則名荷擔菩提。
成就等者偈云滿足無上界荷擔者無著云肩負
菩提重擔故。
滿足無上界者滿足即成就義界即因義意明
不可量等功德與無上菩提為因故也荷擔等
者在肩曰擔背負曰荷今明行菩薩行即是荷
擔謂以大悲下化以大智上求以大願雙運安
於精進肩上從煩惱生死中出念念不住直至
菩提真性自他一時解脫方捨此擔法炬經中
具有此說今經云受持讀誦即自利廣為人說
即利他既若二利兼行必以大願為體由是能
令佛種不斷故名荷擔菩提也。
○五樂小不堪。
何以故須菩提若樂小法者著我見人見眾生見壽
者見則於此經不能聽受讀誦為人解說。
徵意云云何唯為大乘者說何故持說名為荷
擔菩提釋意云以樂小者著我等見不能持說
故知能持能說是最上乘荷擔菩提之者問何
者名為小法誰為樂小之人答四諦緣生名為
小法聲聞緣覺即是樂小之人滯情於中乃名
為樂彼有法執此顯三空是其非處故不能持
說故魏經云若有我人等見於此法門能受持
者無有是處當知若能持說即是樂大法者不
著我人等見也問聲聞緣覺已達我空云何經
中而言著我答以我人等見是心心所法著之
即是法執故指緣覺聲聞也或可樂小法者即
是聲聞緣覺著我見者即是一切凡夫。
○六所在如塔。
須菩提在在處處若有此經一切世間天人阿修羅
所應供養當知此處則為是塔皆應恭敬作禮圍繞
以諸華香而散其處。
意云經顯法身依法則有報化三身既存塔廟
斯在是故此處勸應供養準纂靈記說隋朝益
州新繁縣王者村有書生姓苟未詳其名於彼
村東空中四面書之村人謂曰書者何也曰我
書金剛般若經曰何用焉曰與諸天讀之時人
見聞若存若亡彼屬霖雨流水滂沛唯此地方
丈餘間如堂閣下竟無沾溼於是牧童每就避
雨時人雖在莫知所由至武德初有西僧至神
貌頗異於此作禮村人謂曰前無殿塔為何禮
耶曰君是鄉人耶曰然僧曰君大無識此有金
剛般若經諸天真蓋其上不絕供養云何汙踐
使其然乎村人乃省苟生寫經之處自此遂甃
甓嚴闌護之不令汙踐苟至齋日每常供養瞻
禮者往往有聞天樂之聲迄今其處雨不能溼
且空書無跡尚乃如斯況紙素分明而不能爾。
<pb n="284"/>
○七轉罪為佛。
復次須菩提善男子善女人受持讀誦此經若為人
輕賤是人先世罪業應墮惡道以今世人輕賤故先
世罪業則為消滅當得阿耨多羅三藐三菩提。
意云如過去造極惡合來世墮三塗者苟遇此
經受持讀誦功力既著能消極惡遂以現遭輕
賤之事更不墮於惡道即是轉重業令輕受也
持經無我等相即煩惱障盡極惡消滅即業障
盡不墮即報障盡三障既滅三德必圓故云當
得菩提也。
輕賤者總包於中或打或罵故隋譯云輕賤甚輕
賤無著云此毀辱事有無量門故復云甚輕賤當
得菩提者罪滅故。
總包等者以打罵等事皆名輕賤故隋譯下引
證無著下轉釋無量者以身口意三所為之事
但不饒益皆屬輕賤也故云無量罪滅者罪障
既盡漸漸修行因圓果滿自然為佛經言當得
意顯後時非謂現世得成佛果餘轉滅等義已
於懸談五因中說竟。
○八超事多尊。●疏二初總敘意。
論云示現速證菩提法故。
意明持說此經速證菩提之法所以超過如來
事多世尊之福故偈云福不至菩提二能至菩
提也。●二別科釋二如疏列。
○文二初供佛多中全具福。
須菩提我念過去無量阿僧祗劫於然燈佛前得值
八百四千萬億那由他諸佛悉皆供養承事無空過
者。
經意可見然燈前者以釋迦因地修行經三無
數劫第一劫滿遇寶髻如來第二劫滿遇然燈
如來第三劫滿遇勝觀如來今云然燈前者即
第二劫中也。
那由他者十億為洛叉十洛叉為俱胝十俱胝為
那由他。
那由他者第九數數當萬萬也。
○二持經多中少分福。
若復有人於後末世能受持讀誦此經所得功德於
我所供養諸佛功德百分不及一千萬億分乃至算
數譬喻所不能及。
經意對前比量可解然所不及者有二義一彼
得福德此得菩提故二彼有我相此無我相故
故前云此人無我人相等也。
○九具聞則疑。
須菩提若善男子善女人於後末世有受持讀誦此
經所得功德我若具說者或有人聞心則狂亂狐疑
不信。
意云前雖校量亦未具說若具說者人必狐疑
狐者狡獸也以多疑故故云狐疑述征記云風
勁河冰始合要須狐行以此物善聽聽冰下水
無流聲即過也魏經即但云疑惑。
○十總結幽邃。
須菩提當知是經義不可思議果報亦不可思議。
意云校量不及佛不具說者以此經義及持者
果報皆不可心思言議故也。
無著云此顯示彼福體及果體不可測量故。
福體者經義也為福所依故果體者佛菩提也
測量即思議也以福田佛果皆無相故然科云
總結幽邃準此所判但局第十疑中今若詳之
兼該三七之二以始自第三乃至第十邐迆次
第五度校量謂外財兩度內財兩度佛因一度
且第一以一三千界七寶布施校量不及持說
第二以無量三千界寶施校量不及第三以一
河沙數身命布施校量不及第四以無量河沙
<pb n="285"/>
數身命布施校量不及第五以如來因地供養
諸佛功德校量不及至此第五是校量之極更
無譬喻可以比況故云乃至算數譬喻所不能
及苟或具說人必生疑故復云我若具說者或
有人聞心則狂亂狐疑不信自此之後讚校都
絕所以望前數段故總結云當知是經義不可
思議等也問此至經末猶有數處校量云何輒
言無校量耶答餘所校量但是別意以之斷疑
實非前說五重次第也由是隨時略舉一三千
界寶或須彌聚寶或阿僧祗界寶以為校量若
不然者豈得勝義之後卻舉劣福為次第耶。
○十一斷住修降伏是我疑。●疏二初隨章敘疑。
佛教我住修降伏兼不住前十種疑執過患若無
我者誰人受教誰人住修誰人如此離過云云亦
云除微細執故偈云於內心修行存我為菩薩此
即障於心違於不住道。
初二句指疑起處住修等者即正答三問及次
前十段也若無下結成疑既教我住修離過豈
是無我無人若言無我誰住修離過耶亦云下
敘別義除細執者即是第二疑中未除之者故
今舉之令其除斷問執與疑何別耶答執則堅
著疑乃不決若據論意正是除執不言斷疑今
疏云斷疑者若言除執文勢孤起血脈不貫故
依諸疏以立此疑偈云下引證除執也道之與
心蓋是一法但以心本無我而執我道本不住
而成住故立障心違道也然此疑執之文若詳
經義別分則從爾時須菩提至則非菩薩是斷
疑後之一段是除執也故論中釋已偏指後文。
●二依經斷疑二如疏列。○斷之文二初問。
爾時須菩提白佛言世尊善男子善女人發阿耨多
羅三藐三菩提心云何應住云何降伏其心。
文雖似前問意全別意云若人發心則無有我
是誰降伏其心反覆如上所說。
○二答三初若名菩薩必無我。
佛告須菩提善男子善女人發阿耨多羅三藐三菩
提心者當生如是心我應滅度一切眾生滅度一切
眾生已而無有一眾生實滅度者。
意云若人發菩提心已當生度盡一切眾生之
心然不得起有眾生可度之念亦不可起我能
度之念念既不起即無我無我即名菩薩也。
○二若有我相非菩薩。
何以故須菩提若菩薩有我相人相眾生相壽者相
則非菩薩。
徵意云以何義故度眾生令不起眾生之念耶
釋意云若有我相眾生相等非菩薩故前約所
度之境此約能度之心心境合論通名為我既
前後互舉則顯能所皆無也。
○三能所俱寂是菩提。
所以者何須菩提實無有法發阿耨多羅三藐三菩
提心者。
徵意云前無所化之境次無能化之心所以要
無能所者何謂也釋意云以能所俱寂方是菩
薩故法之一字能所俱攝。
○十二斷佛因是有菩薩疑。●疏二初隨章敘疑。
論云若無菩薩云何釋迦如來於然燈佛所行菩
薩行。
初句指疑起處即從次前文中來也以前云無
發心者發心者即是菩薩故云何下結成疑也
然燈即是釋迦因地第二劫滿所遇之佛既於
彼處行菩薩行云何乃言無發心者。
●二依經斷疑四如疏列。
○斷之文四初舉疑處。
須菩提於意云何如來於然燈佛所有法得阿耨多
<pb n="286"/>
羅三藐三菩提不。
意云汝意之中頗謂我於然燈佛所得菩提不
若得菩提何成菩薩是彼疑處故舉問之。
降怨王請然燈佛入城城中長幼盡迎路泥善慧
布髮佛與授記故舉此問。
此敘其本事也準本行經說昔有大城名為蓮
華城中有王名曰降怨有一婆羅門名曰日主
為王所重分與半國封授為王別為王城名為
埏主日主夫人名為月上然燈菩薩降神右脅
出家成道時降怨王將欲迎請遂敕城內外十
二由旬禁斷諸華不令私賣王皆自買以供如
來彼國雪山南面有一梵志名曰珍寶有五百
弟子中有一弟子名之雲童或名善慧於彼眾
中而為上首所有仙法皆學已了辭師還家師
曰汝今將歸須以清淨傘蓋革屣金杖乃至金
錢五百報我之恩雲童曰我今並無此物但放
我去得即送來師即放之雲童因赴無遮之會
得五百金錢便欲送還師處因至蓮華城內見
城嚴麗即問於人乃知然燈如來欲至遂將三
百金錢於一婢子處買得五枝優缽羅華兼彼
女子寄華兩枝共為供養時佛入城即以此華
散佛頂上以願力故成於華蓋隨佛行住佛神
力故化一方泥善慧見之布髮而掩復作是念
願得如來踏我身過若不蒙記莂我終不起如
來即至履之而過止諸徒眾皆不令踏即授其
記作如是言此摩那婆於未來世當得作佛號
釋迦牟尼十號具足如我無異今善吉意云既
若買華供佛布髮掩泥即是菩薩若此非菩薩
者則孰為菩薩與。
○二斷疑念。
不也世尊如我解佛所說義佛於然燈佛所無有法
得阿耨多羅三藐三菩提。
意云我意不謂如來得菩提也我已解佛所說
之義於彼佛所無有一法得為菩提。
善慧彼時都無所得離諸分別由無法故得記若
有法者是有相心不順菩提佛不與記。
彼時者蓮華城中授記之時也智與理冥心與
神會無所得之法無能得之心故云都無等也
由無等者即指上無得而得夫菩提之為法者
寂滅無生不空不有離一切相若離能所則順
菩提得佛授記若存能所心境不亡則與菩提
極相違逆如何得記故淨名云寂滅是菩提滅
諸相故。
○三印決定。
佛言如是如是須菩提實無有法如來得阿耨多羅
三藐三菩提。
意以空生之言稱其實理故云如是實無下如
來述成可知。
論云我於彼時所修諸行無有一法得阿耨多羅
三藐三菩提功德施論引佛說云若見於佛即見
自身見身清淨見佛清淨見一切智智皆悉清淨
是中見清淨智亦復清淨是名見佛我如是見然
燈如來得無生忍一切智智明了現前即得授記
是授記聲不至於耳亦非餘智之所能知我於此
時亦非惛懵無覺然無所得。
我於彼時者即受記及修行時也無有一法得
菩提者此約橫豎顯之橫則於六度萬行之中
行行皆無得義若布施得菩提則不要戒忍等
豎則初中後念念念皆無得義若初念得何須
念念相續等如是橫豎心行之中皆無得菩提
義也功德施下未詳何經若見等者以自他之
相相待而成既見於他必須見自見身清淨等
者反於前也清淨即是空義見他既見於自不
<pb n="287"/>
見自則不見他成既相因而成泯亦相因而泯
如淨名云如自觀身實相觀佛亦然亦如志公
云以我身空諸法空千品萬類悉皆同亦同莊
子中說因有而有之因無而無之也見清淨智
等者非唯無所見之自他兼無能見之智用斯
則能所雙泯也圓覺經云依幻說覺亦名為幻
既皆是幻豈得存耶然雖能所兩亡不成斷滅
以靈源真心本無能所妄生能所即是乖真能
所既除即合本體靈然不昧物我皆如故華嚴
云能見及所見見者悉除遣不壞於真見是名
真見者又圓覺云諸幻盡滅覺心不動是名見
佛者結成見義如上用心方得見佛若生分別
執相違真則不名見故華嚴云一切法不生一
切法不滅若能如是解諸佛常現前得無生忍
者謂以正智忍可印持無生法故以一切法本
無生滅眾生迷倒妄見生滅苟離妄見正智即
生契合本體達一切法本來無生名無生忍例
而言之見一切法無滅亦名無滅忍今則舉初
以攝後也一切智智者是達一切諸法之智表
用非一故重言耳有云依於始覺顯得本覺智
中之智名智智也得授記者準楞嚴經記有四
種一未發心時與記或有流轉五道生於人間
好樂佛法過百千萬億劫當發心過百千萬億
劫行菩薩道供佛化生皆若干劫當得菩提二
適發心與記者是人久劫種諸善根好樂大法
有慈悲心即住不退地故發心與記三密記者
有菩薩未得記而行六度功德滿足天龍八部
皆作是念此菩薩幾時當得菩提劫國弟子眾
數如何佛斷此疑即與授記舉眾皆知此菩薩
獨不知四無生忍記者於大眾中顯露與記也
今當第四也謂散華佛頂布髮泥中依有漏心
得無生智於大眾前分明記莂也聲不至耳者
能所俱寂以離分別心故心既不起耳何所聞
亦非餘智等者此無分別處非謂別有一智能
知故圓覺云離遠離幻亦復遠離亦非惛懵等
者恐聞都無分別亦非餘智便謂同於木石一
向頑凝故圓覺云諸幻盡滅覺心不動然即此
覺心亦無所得故頌云若時於所緣智都無所
得等此則離沈離掉了然寂然妙契本心竟何
所得善慧彼時心同此也。
○四反覆釋。
須菩提若有法如來得阿耨多羅三藐三菩提者然
燈佛則不與我授記汝於來世當得作佛號釋迦牟
尼以實無有法得阿耨多羅三藐三菩提是故然燈
佛與我授記作是言汝於來世當得作佛號釋迦牟
尼。
無著云若正覺法可說如彼然燈所說者我於彼
時便得正覺然燈則不記言來世當得以法不可
說故我於彼時不得正覺是故記言來世當得。
若正覺下釋反釋也以法不可說下釋覆釋也
據此則善慧彼日但聞其言言性本空竟何有
得但約妄惑盡處真智現前當此之時義言得
矣。
金剛般若經疏論纂要刊定記會編第八卷（終）
校訛
第三紙（十四行已北藏作以楞嚴寺流通本同誤）第四紙（八行答北藏作不十二行
是北藏作事）第八紙（八行中文北藏作文中）第十紙（六行誑北藏作狂）第
十一紙（五行竟北藏作意十行誑北藏作狂十五行而道之道北藏作首）第十二
紙（五行有故北藏作故有）第十五紙（十九行北藏脫為字）第二十紙（三行
已北藏作以）第二十六紙（十六行寂北藏作即二十行寂北藏作十）第二十
八紙（七行報我之我北藏作感）第三十紙（四行授五行授北藏皆作受十五行而泯
之泯北藏作滅）第三十二紙（六行莂北藏作一刻二字九行知北藏作智又即此字下
脫故字已上流通本皆同誤）
<pb n="288"/>

<sarticle><article>金剛般若經疏論纂要刊定記會編卷第九</article></sarticle>
秦三藏法師鳩摩羅什譯經
唐　圭山大師宗密　述疏
宋　長水沙門子璿　錄記
清荊溪後學沙門行策會編
○十三斷無因則無佛法疑於中三。
此初二段皆屬前疑但是於中相躡曲敘今以
論文別說故復開之也。
○初斷一向無佛疑。
無佛疑者若了虛無之無無即無咎執之為無
無則太傷故成此疑後法亦然也。
●疏二初隨章敘疑。
論云若無菩提即無諸佛如來有如是謗謂一向
無佛為斷此疑故云如來者即是真如。
初句指疑起處此從十二中來諸疏敘疑多書
菩薩字便云從十一中來然論文之中但云菩
提方是血脈相次即無下結成疑也意云果法
號曰菩提證得始名為佛既菩提不可得豈有
能證人謗者即損減過也若言無佛是真謗佛
也大論云寧起有見不起無見等為斷下預指
斷疑之文然是魏本彼文云如來者即實真如。
●二依經斷疑二如疏列。
○斷之文二初顯真如是佛故非無。
何以故如來者即諸法如義。
徵意云若無菩提則無有佛以何義故得有如
來釋意云若無真如則無有佛也以真如是佛
故今真如本有復何疑焉。
無著云如清淨故名為如來猶如真金。
引無著者挾來義解以真如通於凡聖眾生垢
染但名如去佛位清淨名曰如來如序中滿淨
義及第三疑中具足清淨義也猶如下喻明也
意顯精純故名真金謂眾生如全礦菩薩如金
礦相半佛如純金也然金性本有鍊之則純如
體本然修之則淨故圓覺云譬如銷金礦金非
銷故有雖復本來金終以銷成就一成真金體
不復重為礦。
○二明佛即菩提故無得。
若有人言如來得阿耨多羅三藐三菩提須菩提實
無有法佛得阿耨多羅三藐三菩提。
意者恐人聞非無如來便言既有如來即有菩
提何者以得菩提方名如來故為破此見故云
有人言得實無得也無有法即菩提法也。
先標錯解魏云若有人言如來得阿耨菩提者是
人不實語後釋正見偈云菩提彼行等謂等前菩
薩行無得也無著云或謂然燈如來所於法不得
正覺世尊後時自得正覺為離此取故云若人言
等。
錯解者實不得而謂得故也不實語者即錯解
也等菩薩行者謂將前菩薩行以等菩提即指
同前來萬一之中皆無得菩提義也但空生疑
得故以佛等菩提佛顯無得故以菩提等行無
著下可解夫佛與菩提義分人法體無二源由
是唐言總名為覺既佛即菩提菩提即佛豈有
得義應知說菩提樹下成正覺時同彼然燈佛
處亦無所得也。
○二斷一向無法疑。●疏二初隨章敘疑。
論云有人謗言若無因行則如來不得阿耨菩提
為斷此疑故云如來所得等。
無因行者指疑起處此從無佛中來以前將行
等菩提明無得義故則如來下結成疑也意云
行即是因菩提是果既無因行何得菩提或不
約能得所得以成疑也前來斷疑則以菩提等
<pb n="289"/>
行如今起疑卻以行等菩提為斷下預指能斷
之文。●二依經斷疑二如疏列。
○斷之文二初遣執遮疑。
須菩提如來所得阿耨多羅三藐三菩提於是中無
實無虛。
意者以空生前疑得菩提是有執此疑不得菩
提是無執今則雙遣故云無實無虛二執既遣
復何疑無耶故云遮也。
論云無色等相故彼即菩提相故無著云顯真如
無二故謂言說故謂彼正覺不無世間言說故。
無色等相者釋無實也即顯菩提無色聲等相
然則但無實色等相而不無於假相故經但言
無實不言全無也彼即菩提相者釋無虛也此
有三意一者無色等相處即顯無相真理是菩
提相也二者即以色等相為菩提相由色等無
性便是菩提如像無體便是明鏡即色明空不
待滅故故云彼即菩提相相即性也三者菩提
無相卻以色等為相以菩提即真如真如隨緣
成色等故論云無漏無明皆同真如性相無著
下標真如無二者以虛實是空有斷常二邊既
言俱無即顯中道也謂言下釋無實也如言菩
提而言中無菩提故謂彼下釋無虛也有兩意
一則無離文字說解脫故二則明菩提不同言
說全無性故故魏經云不實不妄語。
○二釋義斷疑。
是故如來說一切法皆是佛法須菩提所言一切法
者即非一切法是故名一切法。
意云以一切法並以真如為體一切之言凡聖
收盡故皆佛法真如既是佛法餘法豈非佛法
耶如一切像以鏡為體故故一切像皆是鏡像
又所言一切法非定實一切法是全空一切法。
論云一切法者皆真如體故皆佛法即非者由色
等法即真如故即非色等法真如常無色等諸相
故是名者即是真如法自性矣。
一切等者義如上說由色等者謂色等即空故
非色等如像即鏡故非像等此約諸法即真顯
非法真如等者謂空中必無色也以彌滿清淨
中不容他故此約真中無法解非法也備斯二
義故曰即非是名下以彼色等雖非質礙之一
切乃是即性之一切今約此義故曰真如揀異
色等無性故云自性也。
○三顯真佛真法體。
須菩提譬如人身長大須菩提言世尊如來說人身
長大則為非大身是名大身。
意以前說佛之與法二皆不無又佛之與法二
皆不異未知何者是佛法真體而言不無不異
耶故此顯有真如是真佛法以彰不無不異之
義也。
偈云依彼法身佛故說大身喻身離一切障及遍
一切境功德及大體故即說大身非身即是身是
故說大身論云非身者無有諸相故大身者有真
如體故無著云攝一切眾生大身故於彼身中安
立非自非他故。
依彼二句標也離一切障者離煩惱所知二障
遍一切境者如華嚴云法性遍在一切處等功
德即相大即大智慧光明遍照法界等大體即
體大功德所依也故即等者功德及體皆廣大
故此上解佛大身也非身下兩句論文自釋無
諸相者無有為相也如前三相異體故有真如
體者有無為法也如前離彼是如來攝一切等
者據理融攝也華嚴云一切眾生及國土三世
悉在無有餘故名大身安立等者真如之理本
非自他非不自他為破眾生執自他故故言非
<pb n="290"/>
自他形對強言故云安立斯則安立真如假名
名曰大身既攝一切則無自他也故起信云此
真如體亦不可立以一切法皆同如故。
○十四斷無人度生嚴土疑。●疏二初隨章敘疑。
論云若無菩薩者諸佛亦不成菩提眾生亦不入
涅槃亦無清淨佛土何故諸菩薩發心欲令眾生
入涅槃起心修行清淨佛土。
初句指疑起處此同第十二於十一中來但起
則同時斷則次第也諸佛下順他以立理也既
無菩薩即無此事然佛不成菩提即是生不入
涅槃但約凡聖分於因果故下結疑之處則合
而言之何故下結成疑也意云若無菩薩則度
生嚴土之者是何人哉。
●二依經斷疑三如疏列。
○斷之文三初遮度生念三初明失念。
須菩提菩薩亦如是若作是言我當滅度無量眾生
則不名菩薩。
經意可知但亦如是之言是躡起疑處之文非
次前文也。
偈云不達真法界起度眾生意及清淨國土生心
即是倒。
偈文兼釋後段嚴土之義以文意鉤鎖故聯而
引之也初句標次二句釋後一句結意云真界
平等擬心即差既生其心豈非顛倒經中作如
是言即生心也是意言故。
○二明無人。
何以故須菩提實無有法名為菩薩。
徵意云何故作是念便不名菩薩釋意云但約
無我無人真如清淨名為菩薩非謂別有一法
故下文云若作是念則不名菩薩也。
無法名菩薩豈有我度眾生。
如文可知。
○三引前說。
是故佛說一切法無我無人無眾生無壽者。
意云以是義故佛常宣說一切諸法皆無我人
等相然一切諸法本無我人但違之則是眾生
順之則是菩薩。
○二遮嚴土念二初明失念。
須菩提若菩薩作是言我當莊嚴佛土是不名菩薩。
經意準前可知。
○二釋所以。
何以故如來說莊嚴佛土者即非莊嚴是名莊嚴。
徵意同前釋意云如來說莊嚴佛土者非有能
嚴所嚴則嚴與不嚴等無有二是真嚴也今既
異此故非菩薩。
○三釋成菩薩。
須菩提若菩薩通達無我法者如來說名真是菩薩。
論云若起度生嚴土之心即是顛倒非菩薩者起
何等心名為菩薩故經言通達等無著云謂人無
我法無我。
初引論通釋前段以偈文通標在前論文通釋
於後前後相望理則昭然起何下約論徵也故
經下引經釋也無著下可知問此與第六皆言
嚴土義何別耶答前則對無取疑有取此則對
無人疑有人然此與第十二皆從十一中起以
彼文云無發菩提心者佛意但是拂於我人之
心不是泯於菩薩空生不達此意將謂我人與
菩薩不異由是空生起疑之處則云若無菩薩
如來斷疑之處則言無人彼此媕含未嘗顯說
直至此處方乃決通經文特言通達無我法者
如來說名真是菩薩。
○十五斷諸佛不見諸法疑。●疏二初隨章敘疑。
論云前說菩薩不見彼是眾生不見我為菩薩不
<pb n="291"/>
見清淨佛土若如是則諸佛不見諸法。
初三句指疑起處此從十四中來以前云我度
眾生我嚴佛土皆非菩薩斯則不見自他之義
若通而言之亦兼從正答問及第十一疑中來
也若如是下結成疑也以聞不見自他等相便
謂如來都無智眼故成疑也。
●二依經斷疑二如疏列。
○斷之文二初約能見五眼明見淨。
●疏二初引偈彰意。
偈云雖不見諸法非無了境眼諸佛五種實以見
彼顛倒。
此先述斷疑意也初句縱次句奪第三句明能
見五眼體常故言實也末句明所見諸心體妄
故云顛倒然若干種心是智所知境今配為所
見境者以如來知見無二體故約眼為見在心
曰知故十八住中合為一住處也斷疑意云菩
薩但離能所分別故云不見諸佛豈無真實智
眼然此正斷其疑下但隨文科釋。
●二分科釋文五如疏列。○文五初肉眼。
須菩提於意云何如來有肉眼不如是世尊如來有
肉眼。
肉團中有清淨色見障內色名為肉眼佛具諸根
故有肉眼。
肉團等者謂四塵名肉清淨眼根依肉而住名
為肉眼如楞嚴云眼如葡萄朵耳如新卷葉鼻
如雙垂爪舌如初偃月身如腰鼓顙意如幽室
見清淨眼根依此發也見障內下約所見分齊
以結名也依肉之眼名為肉眼佛具下或問曰
佛為至聖何以同凡有肉眼耶故此通之然但
約具諸根處說有肉眼非謂如來是血肉身故
經云捨無常色獲常色等。
○二天眼。
須菩提於意云何如來有天眼不如是世尊如來有
天眼。
於肉眼邊引淨天眼見障外色依大般若佛肉眼
能見人中無數世界不唯障內若佛天眼能見諸
天所有細色除見天外見人等事名肉眼矣淨名
云唯佛世尊得真天眼照見恒沙佛土不以二相。
肉眼邊等者謂作觀行依肉眼處想外境界觀
想成故見障外事名為天眼如阿那律等大般
若下剋就佛說前但約名通解故云障外今約
佛位而言故云人中無數等除見天下結成分
齊亦顯二眼體同以佛眼體是一而有五用故。
○三慧眼。
須菩提於意云何如來有慧眼不如是世尊如來有
慧眼。
以根本智照真理故。
根本者能生後得故亦名正體智真智如理智
以能照真故名慧眼也。
○四法眼。
須菩提於意云何如來有法眼不如是世尊如來有
法眼。
後得智說法度人。
後得者從根本後方得起故亦名遍知智俗智
如量智由能達俗故名法眼也問據前一二先
淺後深云何三四先深後淺答前約眼之次第
此約證之次第以達俗由證真故說為後得也。
○五佛眼。
須菩提於意云何如來有佛眼不如是世尊如來有
佛眼。
●疏二初局釋當文。
前四在佛總名佛眼又見佛性圓極名為佛眼。
前四等者佛有此眼故云佛眼以前二眼通凡
<pb n="292"/>
夫二乘無法眼菩薩雖具且劣若在於佛四皆
殊勝總名佛眼是則佛眼之外無別四眼也其
猶四河歸海失本名耳四皆勝者謂凡夫肉眼
見障內天眼見障外佛眼見無數世界二乘天
眼唯見一三千界佛天眼見河沙國土二乘慧
眼唯照生空地上菩薩亦皆分證佛之慧眼圓
照三空洞徹真性菩薩法眼所知未盡地地之
中各有分限佛之法眼所知障盡無法不知無
生不度故四皆勝也又見下以所見是佛性此
眼能見故如涅槃云聲聞定多慧少不見佛性
菩薩慧多定少雖見佛性猶不明了諸佛如來
定慧等故了了見性如觀掌中菴摩勒果斯不
亦圓極之義乎問菩薩聲聞定慧互闕於其佛
性則何以聲聞不見菩薩分見耶答以定慧望
於佛性慧是因定是緣因親緣疏故使然也又
聲聞但有偏空慧無中道慧故云慧少菩薩有
中慧故見佛性也又此五中唯第三持業釋餘
皆依主釋也。
●二通前總顯二初引無著義總釋。
無著云為令知見淨勝故顯示有五種眼略說有
四種謂色攝第一義諦攝世諦攝一切種一切應
知攝。
淨勝者非顛倒故超諸聖故四種者舉所以攝
能明於分齊如以六境攝六識色攝即肉天二
眼論云色攝有二一法果二修果法即肉眼以
從過去業法之所感故修即天眼以是定果修
所得故二眼同見色法色法最麤故先明也第
一義即真諦境攝慧眼也世諦即俗諦境攝法
眼也一切種者一切種種差別境也一切攝者
攝佛眼也即無所不了是一切種智故論云一
切種無功用智名為佛眼。
●二約古德偈重結。
古德偈云天眼通非礙肉眼礙非通法眼唯觀俗
慧眼直緣空佛眼如千日照異體還同。
如文可知。
○二約所知諸心明智淨五。
此中五段從狹至寬展轉而數謂數沙數河數
界數生數心欲明如來之智微妙能知故約所
知之境廣多以顯經皆可見。
○初約一箇恒河以數沙。
須菩提於意云何如恒河中所有沙佛說是沙不如
是世尊如來說是沙。○二約一河中沙以數河。
須菩提於意云何如一恒河中所有沙有如是沙等
恒河。○三約沙河中沙以數界。
是諸恒河所有沙數佛世界如是寧為多不甚多世
尊。○四約爾所界中所有生。
佛告須菩提爾所國土中所有眾生。
○五約一一眾生所有心三初總明染淨以標悉知
若干種心如來悉知。
無著云若干種心者有二種謂染及淨即共欲心
離欲心等。
共欲者染也欲謂五欲即色等五塵心與欲合
故名為共又欲謂貪欲是心所攝舉初該後意
兼瞋等心與貪等相應故云共也前約與境相
應此約與煩惱相應皆為染也離欲者淨也即
不與六塵境煩惱相應名之為淨染淨之心各
有無量故云若干也。
○二會妄歸真以釋悉知。
何以故如來說諸心皆為非心是名為心。
徵意云以何義故能悉知之釋意云彼等諸心
皆是妄識妄識即空故云非心以即空故真心
不滅故云是名真心體同故能悉知也。
大雲云由一切妄心依真如體都無其性佛證真
<pb n="293"/>
如故悉知之諸心者標指非心者妄識本空是名
心者真心不滅若本論釋則與此殊偈云種種顛
倒識以離於實念不住彼實智是故說顛倒。
引大雲者釋出能知所以也以諸心是真心中
所現少分之法今證真體豈不能知諸心下牒
釋可知與此殊者以雲說兼真論言唯妄故不
同也論釋為正若以科疏觀之卻以雲釋為正
也請詳種種顛倒識者釋經中諸心也魏本云
如來說諸心住皆為非心住是名為心住論釋
意云諸即種種住謂顛倒以八識皆能緣境有
取著故或約前六名為種種緣麤顯境相續不
斷故名為住以離下兩句釋皆為非心住也離
與不住蓋是一義智與實念亦無別體意明不
住大乘四念處故若住於此即是實念實智既
住六塵即顛倒識也是故說顛倒者釋是名為
心此但結歸顛倒識也。
○三推破雜染以釋非心。
所以者何須菩提過去心不可得現在心不可得未
來心不可得。
徵意云所以說諸心為顛倒識無體者何謂也
釋意云以於過現未來求不得故。
無著云過去已滅故未來未有故現在第一義故。
已滅等者釋三世不可得所以也論文淨名華
嚴並同但釋現在有少異耳論云現在虛妄分
別故淨名云現在不住華嚴云現在空寂然文
異而意不異也然此獨於現在之中言第一義
者以無著釋經皆約二諦既五眼文中不言眼
即非眼又以見智二種其體不殊故於最後安
立第一義第一義即是空寂空寂即是不可得
義意皆同也。
○十六斷福德例心顛倒疑。●疏二初隨章敘疑。
論云向說心住顛倒皆不可得若如是福德亦是
顛倒何名善法。
初二句指疑起處此從十五中來心住者指魏
經如上所引顛倒者指偈文皆不可得者指經
文若如是下結成疑也意云眾生心是顛倒福
德依心而成豈非顛倒顛倒既同何名善法既
非善法修福何益耶。
●二依經斷疑二如疏列。
○斷之文二初問福答福。
須菩提於意云何若有人滿三千大千世界七寶以
用布施是人以是因緣得福多不如是世尊此人以
是因緣得福甚多。
以是離相無倒行施因緣成無漏福離於二障既
非顛倒故得福多。
此釋多所以也以如來舉因緣以問空生牒因
緣以答因緣無性福亦無性乃成無漏是故多
也此文但標下文即釋。
○二反釋順釋。
須菩提若福德有實如來不說得福德多以福德無
故如來說得福德多。
意云若是住相之福我不說多以是無住之福
是故說多也。●疏二初引論正釋。
偈云佛智慧為本非顛倒功德論云顯示福非顛
倒佛智為本故福有者取相也福無者離相也。
偈云下標也論云下釋也意云心識住故故成
顛倒顛倒故福皆虛妄佛智無住依之作福即
非顛倒非顛倒故皆真實也取相者是有漏福
故不說多離相者是無漏福故說多也。
●二問答解妨。
問福性空故福多者前說妄心性空妄亦應多答
福以佛智為本順於性空故悟性空福則甚多心
識顛倒違於性空故悟性空則心識都盡。
<pb n="294"/>
問意可知違順等者謂一法界心本來無住本
來空寂佛智空而無住故言順妄識住而不空
故言違所言不空但妄識不空非真實不空也
苟忘懷而達之則無所不喻也。
○十七斷無為何有相好疑。●疏二初隨章敘疑。
論云若諸佛以無為得名云何諸佛成就相好而
名為佛此約法身佛故以為疑。
初句指疑起處此從第三中來云何下結成疑
也此約下出疑所依意云既言無相法身是佛
何以成就相好亦名為佛此約法身疑色身也。
●二依經斷疑二如疏列。
○斷之文二初由無身故現身。
須菩提於意云何佛可以具足色身見不不也世尊
如來不應以具足色身見何以故如來說具足色身
即非具足色身是名具足色身。
問答可知徵意云以何義故不以色身見佛釋
意云以約勝義非世諦故由此不應定以色身
見於佛也。
即隨形好也如鏡中無物方能現物故論云法身
畢竟非色身非諸相然相好二種亦非不佛此二
不離法身故是故此二亦得言無故說非身亦得
言有故說成就。
隨形好者八十種也法數如常即小相也隨其
身形一一皆好故八十好即色身鏡中下喻明
也故知鏡中有物卻不能現物如凡夫雖有法
身不能現相好者蓋緣有物所言物者妄身心
也論云下約性相揀收也畢竟等者約體揀然
相好下隨相收也此二下釋相好為佛之由如
金畢竟非師子亦非無金以師子不離於金故
是故下約存泯會釋經文言無者約體而說釋
即非色身言有者隨相而說釋是名色身成就
者魏經即是今文具足義也。
○二由無相故現相。
須菩提於意云何如來可以具足諸相見不不也世
尊如來不應以具足諸相見何以故如來說諸相具
足即非具足是名諸相具足。
徵釋之意如前。
即三十二相也一一如前色身中說。
三十二相者法數如常即大相也一一等者前
從鏡中無物已下義意並同前文已明今不別
釋也。
○十八斷無身何以說法疑。●疏二初隨章敘疑。
論云若如來色身相好不可得見云何言如來說
法。
初二句指疑起處此與前疑同時於第三中起
起則同時斷成先後非從次前文來若言從彼
來者已悟非身之身何疑無說之說思之可見
云何下結成疑也意云聲不自聲依色而發既
無所依之色何有能依之聲故成疑也。
●二依經斷疑三如疏列。
○斷之文三初遮錯解。
須菩提汝勿謂如來作是念我當有所說法莫作是
念。
谷中無人能作音聲故。
此喻明也意云以有外聲遂有響答谷中實無
此響之者說法亦爾法身實無能說之者以機
感故遂見如來有所說法又谷雖應聲而無應
聲之念佛雖說法而無說法之心據此卻由無
念故方能說法是故遮云勿謂等也。
○二釋所以。
何以故若人言如來有所說法即為謗佛不能解我
所說故。
徵意云以何義故令汝不作是念釋意可知。
<pb n="295"/>
世尊達諸法空畢竟無執今言有說是謗佛執法
也。
如文可解。
○三示正見。
須菩提說法者無法可說是名說法。
偈云如佛法亦然所說二差別不離於法界說法
無自相大雲云若言無說是真說法若言有說不
名說法是謗佛故。
如佛法亦然者佛既無身故現身法亦無說故
強說以佛例法故云亦然二差別者論云一者
能詮名句文也二者所詮義也此能所詮若望
於佛俱是所說通名法也不離法界者論云釋
是名說法法相之界故名法界說法無自相者
論云釋無法可說謂相即性故言說緣生無自
性故又解不離法界下二句俱是釋無法可說
謂此二種不離法界法界之外無別二法自相
可得以此二法自相本空不可得故此即以下
句釋上句也真說等者夫為說法當如法說名
真說法法離一切名相分別若稱此說是如法
說故下文云云何為人演說不取於相如如不
動然第三第五第七及此四處皆明無說者意
各不同以第三疑化身有說第五疑證智可說
第七明佛無異說此又疑無身何說以此為異
也然諸疏於十八九之間約魏本經文皆出一
疑龍外皆云何人能信疑雲云能信深法疑今
秦經既無其文疏亦不敘而解今見近本秦文
皆有此段乃於鈔中略要敘釋名為所說既深
無信疑論云若言諸佛說法者是無所說無說
不離法身法身無相有何等人能信如是甚深
法界斷之經云。
爾時慧命須菩提白佛言世尊頗有眾生於未來世
聞說是法生信心不。
此疑甚深無信以問也解空第一智慧圓通以
慧為命故稱慧命生信心者生大乘正信心也
不信一切法方為正信此信與聖性相應故起
信云如是信心成就得發心者入正定聚畢竟
不退名住如來種中正因相應次揀聖性有人
以酬。
佛言須菩提彼非眾生非不眾生。
須菩提下合云實有眾生能信此法彼能信者
非是凡夫眾生非不是聖性眾生也論云非眾
生者非凡夫體故非不眾生者以有聖體故非
不是聖體眾生偈云非眾生眾生非聖非不聖
此中聖體者佛之知見也以是信之根本故次
徵是非生信以釋。
何以故須菩提眾生眾生者如來說非眾生是名眾
生。
徵者以何義故說非眾生又名眾生耶眾生眾
生者此牒也於非眾生中說為眾生者如來說
非眾生是名眾生非眾生者非愚小異生也是
名眾生者結成能信之人有聖體也偈云所說
說者深非無能信者此上經文魏譯則有秦本
則無既二論皆釋此文後人添人亦無所失況
有冥報之緣宜亦可信也。
○十九斷無法如何修證疑。●疏二初隨章敘疑。
論云如來不得一法云何離上上證轉轉得阿耨
菩提為斷此疑示現非證法名為阿耨菩提。
初句指疑起處此從第三第十二第十三中來
以彼文中皆言無法得菩提故云何下結成疑
也離上上者如初地並於地前名上未離二地
之上乃至等覺亦未免於妙覺之上唯佛極證
更無上位之上故云離上上是則凡夫離下下
諸佛離上上餘之中流不離上下轉轉等者謂
<pb n="296"/>
轉捨二障轉得二果轉捨轉得故云轉轉意云
既若轉得菩提云何不得一法故成疑也為斷
下預指斷疑之意也指示顯現故云示現。
●二依經斷疑三如疏列。
○斷之文三初以無法為正覺。
須菩提白佛言世尊佛得阿耨多羅三藐三菩提為
無所得耶佛言如是如是須菩提我於阿耨多羅三
藐三菩提乃至無有少法可得是名阿耨多羅三藐
三菩提。
偈云彼處無少法知菩提無上論云彼菩提處無
有一法可證名為阿耨菩提。
彼處等者此明無有一法可名為上如須彌至
大微塵至小盡未免於上以皆有故如虛空無
故得名無上也菩提處者菩提即所證處也無
一法等者但妄盡覺滿名曰菩提離此寧有菩
提可得。
○二以平等為正覺。
復次須菩提是法平等無有高下是名阿耨多羅三
藐三菩提。
偈云法界不增減論云是法平等是故名無上以
更無上上故。
不增減者即釋經中無有高下謂在聖不增故
無高居凡不減故無下斯則平等之義也平等
名無上者夫上以待下得名下既不立上豈存
耶更無下轉釋無上義然此問答之中有三種
無上義初問中言無上頭之上約修證說次則
無法為上故名無上約空寂說後則無對下之
上故名無上約凡聖同體說後二是答中意也。
○三以正助修正覺。
以無我無人無眾生無壽者修一切善法則得阿耨
多羅三藐三菩提須菩提所言善法者如來說即非
善法是名善法。
意云然雖無法然雖平等非謂不修得成正覺
應以無我等心修諸善法然後得成然此善法
約勝義則無約世諦則有天親異此詳之。
無我等是了因即正道也修一切善法是緣因即
助道也即得阿耨菩提是正覺也所言善法者標
指也即非等者論云彼法無有漏法故名非善法
以有無漏法故名為善法。
了因者了有二義一了斷義以般若能了煩惱
空故二顯了義能顯法身故今無我等即是此
義亦名正因正由此慧除妄得法身故今云正
道道即因義緣因者即施戒等五與彼般若為
資緣故助即資也資彼正因之力斷煩惱成菩
提也猶燈能破闇顯空必藉心油為助緣也是
正覺者以梵語三菩提此云正覺即所證之果
無漏善者問有漏之中亦有善法何故偏局無
漏耶答以無我等相所修故唯無漏也又以有
漏之善非菩提因今為菩提故須無漏問上三
段中前二無得後一有證義既矛盾云何兩存
答所言修者但是斷除我法顯自真理竟無一
法可得由此二義宛相符順問第三第十二第
十三兼此一段前後四處皆說不得菩提如何
辨異耶答前後文雖相似義意不同以第三疑
釋迦得果第十二疑善慧成因十三疑無法無
佛十九疑有修有證茲義迢然請無相濫。
○二十斷所說無記非因疑。●疏二初隨章敘疑。
論云若修一切善法得阿耨菩提者則所說法不
能得菩提以是無記法故。
初二句指疑起處此從十九中來則所說下形
對前之數段結成疑也意云既言修一切善法
得菩提云何前來頻言持說得菩提耶以是下
成立持說不得菩提之理以名句文三無記性
<pb n="297"/>
攝無記性法中無因果故豈感菩提耶。
●二依經斷疑。
斷者。
須菩提若三千大千世界中所有諸須彌山王如是
等七寶聚有人持用布施若人以此般若波羅蜜經
乃至四句偈等受持讀誦為他人說於前福德百分
不及一百千萬億分乃至算數譬喻所不能及。
經之比校如文可知。
偈云雖言無記法而說是彼因是故一法寶勝無
量珍寶論云以離所說法不能得大菩提故此法
能為菩提因又言汝法是無記而我法是記是故
勝捨無量七寶。
雖言等者許為無記也而說等者不許非因也
是故下出經意能為佛因故勝寶施論云下轉
釋為因之由以經詮真理因之悟解依解起行
方得菩提若無教門安知所入故法華云以佛
教門出三界苦又言下論之別意汝法無記謂
小乘薩婆多宗說聲通善惡名句文身唯無記
性我法是記者謂大乘宗地上菩薩於後得智
中所變名等唯是善性非無記性是故等者意
云只就無記尚得為因況是無漏善性所攝而
不得菩提耶問此與第九疑何別答彼約有為
無體難此約無記非因難又彼唯據持說難此
則兼對善法難迢然不同也。
○二十一斷平等云何度生疑。
●疏二初隨章敘疑。
論云若法平等無高下者云何如來度眾生。
初句指疑起處此從十九中來云何下結成疑
也既度眾生即有高下高下即不平等故成疑
也。●二依經斷疑四如疏列。
○斷之文四初遮其錯解。
須菩提於意云何汝等勿謂如來作是念我當度眾
生須菩提莫作是念。
文中初正遮二再誡可知。
○二示其正見。
何以故實無有眾生如來度者。
徵意云以何義故令不作是念釋意云以實無
眾生為如來所度故。
偈云平等真法界佛不度眾生以名共彼陰不離
於法界論云眾生假名與五陰共不離法界。
偈中前兩句立其義宗後兩句釋其所以論云
下轉釋後二句也假名者但有眾生之名而無
眾生之體故云假也與五陰共者謂於五蘊和
合之處說言眾生不即不離故云共也不離法
界者佛是極證之人已全是法界眾生雖未能
證緣生無體亦同法界豈將法界度於法界是
故偈云平等等也。
○三反釋所以。
若有眾生如來度者如來則有我人眾生壽者。
經文反顯若順言之應云以佛無我人等相故
不見有眾生為所度也。
論云若如來有如是心五陰中有眾生可度者此
是取相過無著云如來如爾炎而知是故若有眾
生想則為有我取。
取相過等者以無謂有故不如法界故不了緣
生故便成有念故爾炎梵語此有兩義一謂智
毋已如前說二謂境界然是定中境界今取此
義意云佛智稱境而知真如是有作有知眾生
是無作無知也若作智毋釋者即根本智證平
等理無有分別今觀眾生亦復如是也。
○四展轉拂跡。
須菩提如來說有我者則非有我而凡夫之人以為
有我須菩提凡夫者如來說則非凡夫。
<pb n="298"/>
意云佛雖說我元來無我執有我者蓋是凡夫
雖言凡夫亦無凡夫如夢人見虎虎與夢人皆
不可得法中亦爾以凡夫執我故云非我恐執
凡夫故云非凡夫邐迆除遣執情故云展轉拂
跡然前正答問中及第十一十四兼此一段前
後四處皆說度生無度雖文同而意異謂最初
令離我度生十一疑能度者是我十四疑無我
而誰度二十一疑真界平等不合度生故同異
昭然也。
○二十二斷以相比知真佛疑。
●疏二初隨章敘疑。
論云雖相成就不可得見如來而以見相成就比
智則知如來法身。
此從十七中來雖相等者以前文云即非具足
色身即非諸相具足具足即成就義秦魏經異
也而以等者以前文云是名具足色身是名諸
相具足彼中意者法身畢竟非相好相好亦非
不佛由無相故現相不離法身所以疑云既無
相故方能現相則但見於相便知無相也如遠
見煙定知有火以離於火必無煙故。
●二依經斷疑五如疏列。
○斷之文五初問以相表佛。
須菩提於意云何可以三十二相觀如來不。
意云可以相比觀無相法身如來不。
○二答因苗識根。
須菩提言如是如是以三十二相觀如來。
意云實可以相比觀法身如來。
大雲云前悟色身今迷法身意謂法身既流出相
身即由此相知佛證得無相法身。
悟色身者知應化非真義也迷法身者不知法
身畢竟非色相義意謂下出答意也意云但見
法身之相好則知相好之法身如見草木之苗
必知其根由是科文約喻而立。
○三難凡聖不分。
佛言須菩提若以三十二相觀如來者轉輪聖王則
是如來。
意云輪王亦有此相應是如來。
偈云非是色身相可比知如來諸佛唯法身轉輪
王非佛。
偈云等者意云但約本望末則定若約末望本
則不定且如輪王與佛色相雖同相之所依二
各有異佛相即法身所現王相依業因而生凡
聖雲泥復何準的況依法身有自他受用復有
大小隨類化等各各不同如苗與根事亦不定
初栽之樹則有苗無根所接之樹則根苗各異
故也。
○四悟佛非相見。
須菩提白佛言世尊如我解佛所說義不應以三十
二相觀如來。
意云緣聞依真現假假不離真及乎約假求真
真不由假實德不在相令色鮮矣仁以貌取者
失之子羽而今以後焉敢不識。
○五印見聞不及。
爾時世尊而說偈言若以色見我以音聲求我是人
行邪道不能見如來。
經文可見然恐空生更約說法比知如來故言
音聲求之不得此疑即從第十八中來今預遮
防故無後說。
魏加後偈云彼如來妙體即法身諸佛法身不可
見彼識不能知偈云唯見色聞聲是人不知佛以
真如法身非是識境故無著云以彼法真如相故
非如言說而知唯自證知故。
魏偈者明見聞不及之由也秦經則但明見聞
<pb n="299"/>
不及偈云等者彌勒偈也於中半釋秦偈半釋
魏偈意云見聞是識但能緣於色身佛非色身
故不可知彼法者法身也真如相者即離一切
相是真如相非如言說知者以真如法離言說
故但是真智之境唯證相應故云自證然第一
第七第十七及此一段皆云不以相見如來者
義意皆別初以對果疑因次明感果離相次說
依真現假後明約假求真故不同也。
金剛般若經疏論纂要刊定記會編第九卷（終）
校訛
第七紙（十五行然北藏蝕半字楞嚴寺流通本作無）第十紙（五行決北藏作㳏流
通本同）第十一紙（十四行爪北藏作[瓜-、]）第十四紙（十二行北藏脫義字）第
十九紙（七行二北藏作一）第三十紙（二行安北藏作要）第三十二
紙（十九行知北藏作之已上流通本皆同誤）

<sarticle><article>金剛般若經疏論纂要刊定記會編卷第十</article></sarticle>
秦三藏法師鳩摩羅什譯經
唐　圭山大師宗密　述疏
宋　長水沙門子璿　錄記
清荊溪後學沙門行策會編
○二十三斷佛果非關福相疑。
●疏二初隨章敘疑。
由前相比法身是失又聞以色見聲求是邪遂作
念云佛果一向無相無為若爾則修福德之因但
成相果相果既非佛果佛果則不以具相而得故
佛果畢竟不關福相故論云有人起如是心若不
依福德得大菩提如是諸菩薩則失福德及失果
報。
初二句指疑起處此從二十二中來遂作下作
一向離相解便是指起疑之宗也若爾下結成
疑也意云福但成相果相既非佛修福何益故
佛果下結成疑名也論云下引證失福者非菩
提因故失果者非菩提果故。
●二依經斷疑四如疏列。
○斷之文四初遮毀相之念。
須菩提汝若作是念如來不以具足相故得阿耨多
羅三藐三菩提須菩提莫作是念如來不以具足相
故得阿耨多羅三藐三菩提。
意云汝若謂如來不以具足相故得菩提莫作
是念文勢似重意實不重但前敘後遮也。
華嚴經云色身非是佛音聲亦復然亦不離色聲
見佛神通力肇云不偏在色聲故言非非不身相
故復言是大雲云若言如來不以相具斷滅見矣
故佛止云莫作是念。
華嚴偈中前半屬前文後半屬此段以文意鉤
鎖故就一處而引既言不離色聲豈合一向毀
相毀相非理故此遮之肇云下亦前後相半耳
不偏等者相不定故如輪王非佛非不等者應
機即現不離法身故如釋迦是佛斷滅見者義
在次文。
○二出毀相之過。
須菩提汝若作是念發阿耨多羅三藐三菩提心者
說諸法斷滅莫作是念。
毀相則墮斷滅斷滅是損減之過斷見邊見之過。
損減等者謂執有是增益過執無是損減過今
既一向離相正當此句斯則於果損福德莊嚴
於因損五度之行壞俗諦也斷見者中論云定
有則著常定無則著斷今既一向作無相解正
當斷見邊見者空有斷常皆是著邊邪之見並
非正見故云過也。
○三明福相不失。
何以故發阿耨多羅三藐三菩提心者於法不說斷
滅相。
<pb n="300"/>
徵意云以何義故令不作此念釋意云但發菩
提心者皆不作此念故知作此念者豈非過與。
無著云於法不說斷滅者謂如所住法而通達不
斷一切生死影像法於涅槃自在行利益眾生事
此中為遮一向寂靜故顯示不住涅槃偈云不失
功德因及彼勝果報論云雖不依福德得真菩提
而不失福德及彼果報以能成就智慧莊嚴功德
莊嚴。
如所住法者所住之法即大菩提心菩提心者
即悲智願也一切菩薩皆安住此心行菩薩行
有大智故不住生死有大悲故不住涅槃今令
離於斷常二見即是不住生死涅槃故云如所
住法即七最勝中依止最勝不斷等者意云生
死本空猶如影像影像不有復何斷焉今言不
斷者非謂固留但了性不有了相不無隨順俗
諦故云不斷此即通達之義於涅槃等者若被
寂所縛即不自在今寂而常用用而常寂是自
在義此中下顯偏說之意然據不斷生死利益
眾生但成大悲不住涅槃如其具論亦須不住
生死方成如所住法一向下即出偏說之意遮
寂者即二乘人灰身滅智撥喪無餘被涅槃所
拘是不自在今以不具相發心正墮於此為對
治故偏示一門下文菩薩不受福德即不住生
死義則圓矣偈云下引證論云下釋偈雖不依
下縱也法身真佛是真菩提正由智了為因故
不依彼而不失下奪也福德是因即五度果報
是果即三十二相相非不佛故言不失既不失
果即不失因以能下明不失之由謂真菩提必
須具足二莊嚴故智慧即真身福德即應身故
論云法身者智相身福相者異相身以諸如來
皆合具此二種相故故法華云如其所得法定
慧力莊嚴以此度眾生自證無上道。
○四明不失所以二初明得忍故不失。
須菩提若菩薩以滿恒河沙等世界七寶持用布施
若復有人知一切法無我得成於忍此菩薩勝前菩
薩所得功德。
意云菩薩於無我心中所修福德勝彼有我心
中所修福德以莊嚴法身究竟不失故。
論云有人起如是心諸菩薩得出世智失彼福德
及以果報為遮此故偈云得勝忍不失以得無垢
果無我者二種無我也。
有人等者先敘所遣之念念云若出世無分別
智正是佛因即所修福德盡皆失也何以故福
非因故為遮此故者引起能遣之文得勝忍不
失者正明不失義謂若心住相修諸福德墮於
有漏此福則失若心離相修諸福德成於無漏
此福不失也以得下出不失之由斯則以果驗
因成不失義無垢即清淨無漏是佛身矣二無
我者人法也得此二空之智名之為忍。
○二明不受故不失二初正明。
何以故須菩提以諸菩薩不受福德故。
徵意云以何義故言無我所修之福為勝耶釋
意云秖由菩薩不受福故。
論云彼福德得有漏果報故可訶也無著云此顯
示不著生死故若住生死即受福德。
可訶等者明不受之由亦是以果驗因成不受
義意云果若有漏則知受福是可訶責果既無
漏則知不受云何可訶無著下顯對前文不住
涅槃前後相望共成悲智之義耳若住下反明。
○二徵釋。
須菩提白佛言世尊云何菩薩不受福德須菩提菩
薩所作福德不應貪著是故說不受福德。
意云菩薩作福若生貪著則成有漏因既有漏
<pb n="301"/>
果亦有漏得三十二相但同輪王不名為佛此
則因果俱失成其所疑今既作福不生貪著則
因成無漏因既無漏果亦復然所得三十二相
莊嚴法身名之為佛云何疑其失因及果。
○二十四斷化身出現受福疑。
●疏二初隨章敘疑。
論云若諸菩薩不受福德云何諸菩薩福德眾生
受用。
初句指疑起處即從次前文來論中即云若菩
薩不受彼果報等云何下結成疑也眾生受用
者據佛壽量合滿百年至八十便入涅槃意留
二十年福與後代弟子受用又於佛供養承事
能令眾生獲福無量斯亦佛福眾生受用也問
前云菩薩不受今何難佛受用又前言受是取
義今疑受是用義文義既異何以成疑答此皆
以果驗因也因中若不受取果中焉合受用果
中尚自受用因中豈無受取耶。
●二依經斷疑二如疏列。
○斷之文二初斥錯解。
須菩提若有人言如來若來若去若坐若臥是人不
解我所說義。
意云若人言如來出現來入滅去住世間皆不
解我所說義。
偈云是福德應報為化諸眾生自然如是業諸佛
現十方。
是福等者是彼無漏福德之應報即無垢果也
果中無有色相故論云佛果無有色相迭相見
故又論云佛果無別色聲唯如如及如如智獨
存故無來去等為化下或問曰既佛果無別色
聲來去等何以出現受福為眾生受用耶故此
釋之意說眾生根熟為能感緣以佛無緣大悲
無量劫來利他善根熏淨法界以成善習有感
即應任運無心如一月不下降百水不上升慈
善根力法爾如是正是斷疑之意若果中有心
受用則因中亦有心受取果中既是自然因中
足明無著也。
○二示正見。
何以故如來者無所從來亦無所去故名如來。
徵意云以何義故名為如來既名為來亦表其
去何言錯解釋意云以真佛本來無來去故。
偈云去來化身佛如來常不動大雲云眾生心水
若清淨則見佛來來無所從濁則見雙林示滅則
云佛去去無可至肇云解極會如體無方所緣至
物現來無所從感畢為隱亦何所去。
偈云等者標真化異也如來即是法身本來不
動猶若虛空故不同化身隨機來去此非異而
異也大雲下釋此約機心染淨遂見佛有來去
名為化身來無所從去無所至即是不動名為
法身斯則機見有佛來去佛實不動云云自彼
於我何為此中略舉水喻眾生心則知月喻法
身影喻化體清濁喻染淨也水清月現月亦不
來水濁月隱亦非月去但是水有清濁非謂月
有升沈法中亦爾心淨見佛非是佛來心垢不
見亦非佛去但是眾生垢淨非謂諸佛隱顯解
極等者謂解極則心絕心絕則會如如體本周
故無方所此明即應之真緣至下明即真之應
也意同大雲隱顯斷疑意者諸佛本無來去眾
生妄見去來尚無出現之佛寧有受福之事耶。
○二十五斷法身化身一異疑。
●疏二初隨章敘疑。
據前不可以化相比知法身法身無去來坐臥即
似真化異據遮斷滅之念又顯不失福相即似真
化一故成疑也此約微塵世界委釋非一非異義
<pb n="302"/>
以斷此疑。
論文於此不別敘疑而義意合有也據前等者
指疑起處此從三處來不可以化下第二十二
也濫於輪王故法身無去下二十四也斥為錯
解故據遮下二十三也不失等者彌勒頌云得
勝忍不失一異相反難為存去故成疑也此約
下懸指斷疑之意彼約一異雙存而難此據一
異俱非而通也。●二依經斷疑二如疏列。
○文二初約塵界破一異五初細末方便破麤色
須菩提若善男子善女人以三千大千世界碎為微
塵於意云何是微塵眾寧為多不甚多世尊。
問答如文可知。●疏三初引天親明斷疑。
偈云於是法界處非一亦非異論云彼諸佛如來
於真如法界中非一處住亦非異處住為示此義
故說世界碎為微塵故偈云世界作微塵此喻示
彼義。
偈云下標也論云下釋也一真法界數量消滅
非一異故諸佛證此亦非一異而言處住者以
非此二義可住著故為示下正顯住意意以界
喻真身塵喻化身也塵因界碎故非異喻從真
起應也塵細界麤故非一喻真實應假也故偈
云下引證可知。●二引無著破執法。
無著云為破名色身故說界塵等於中細末方便
及無所見方便塵甚多者是細末方便。
此別是一義非斷疑也名身即受等四蘊色身
即地等四大於中下以細末破色身以無所見
破名身無所見即不念也此段說塵甚多正是
初方便也。●三引大雲示破相。
大雲云即是析塵至於細末以此方便破麤色矣
此言微麈依大乘宗於一摶色假想分析至極略
色為塵非小乘宗實塵矣。
即是等者明方便之相以能破是細末所破是
麤色能所合之故成科名此言下揀異大小大
乘用觀假想分別起其慧數破析彼色一一分
析至於極微二乘天眼所不能見此則細末之
極不可破析名極略色非小乘等者以彼宗迷
唯識理不達諸法即空計此微塵以為實有故
說積諸微塵以成世界故俱舍論云極微微金
水兔羊牛隙塵蚤蝨麥指節彼後增七倍等今
此揀去故云非實塵也。
○二不念方便破微塵。
何以故若是微塵眾實有者佛則不說是微麈眾所
以者何佛說微塵眾則非微塵眾是名微塵眾。
徵意云以何義故說微塵耶釋意云以無實體
故又徵意云所以說微塵空又說微塵者何謂
也釋意云佛所說者非實微塵是空微塵也。
●疏二初約斷疑釋。
論云塵碎為末故非一處塵眾聚故故非異處如
是佛住法界中非一處住非異處住。
塵碎等者喻說塵是碎世界為末也故界麤而
塵細是非一也塵眾聚者世界是眾塵成故塵
界非異也如是下法合謂應現十方故非一同
依一體故非異又依法起化故非一離法無化
故非異。●二約破法釋。
又若塵眾實有者世間凡夫悉亦自知何須佛說
只為不知體不成就故佛說矣故無著云世尊說
非者以此聚體不成就故若異此者佛雖不說亦
自知是聚。
亦是約喻法說者若化是實亦不用佛說只為
是虛餘人不知故佛說矣無著下引證同此。
○三不念方便破世界。
世尊如來所說三千大千世界則非世界是名世界。
意云非唯所起微塵是空微塵抑亦能起世界
<pb n="303"/>
亦是空世界。
本論破世界不實之義可知無著云此破名身世
界者眾生世界。
本論等者如次文所說眾生世界者有情世間
也以心法無質不可分析故但以不念方便破
之念之則有不念則無故起信云心生則法生
心滅則法滅等也。
○四俱約塵界破和合。
何以故若世界實有者則是一合相如來說一合相
則非一合相是名一合相。
徵意云以何義故說世界耶釋意云世界若實
則是一合佛說一合者非實有之一合是空無
之一合。●疏二初引天親解。
論云若實有一世界如來則不說三千界大雲云
若實有一世界冥然是一一和合矣是則不合有
多差別今既佛說三千明非冥然一矣故約三千
破一界也。
初引論標大雲下釋冥合也冥然合為一也一
即和合故云一合矣三千破一者既言三千則
非一義此乃通明五蘊無一合義也。
●二引無著解。
無著云為並說若世界若微塵界故有二種摶取
謂一摶取及差別摶取大雲云此明塵眾及眾生
類俱名世界一合相者即是摶取摶取為一故云
和合故此一合有二摶取一者一摶取即是世界
和合為一二差別摶取即是微塵有眾多極微名
為差別非一合者第一義中二界無實故。
並說等者情器雙明也故有下且標二摶取大
雲下顯明情器俱名世界謂塵眾則器世界眾
生則有情世界摶取為一等者謂情器不分為
一世界也此一合有二摶取於五蘊中分色心
故本以合二為一今則開一成二然和合摶取
蓋是一義但秦魏譯異耳一摶取者是名身眾
生世界義不可分但有一義故差別摶取者是
器世界聚多微塵成一世界故故無著論云眾
生世界有者此為一摶取微塵有者此為差別
摶取二界無實等者故心經云是故空中無色
無受想行識無眼耳鼻舌身意無色聲香味觸
法等經是名一合相者約俗諦說有明在次文。
○五佛印無中妄執有。
須菩提一合相者則是不可說但凡夫之人貪著其
事。
意云此一合相無體可說但為凡夫妄生貪著。
論云以彼聚集無物可取虛妄分別故云妄取若
有實者即是正見無著云世諦說摶取第一義不
可說彼小兒凡夫如言說取大雲云執見五蘊取
其和合是貪著事迷於事法起煩惱矣。
以彼等者釋經中不可說也五蘊和合無實體
故斯則界歸於塵則無界可取塵歸唯識則無
塵可取四蘊離念則無心可取也眾生取著皆
由虛妄分別故起信云一切境界唯依妄念而
有差別此明經中但凡夫已下文若有下反顯
也以世界體若是實有不名虛妄分別合是正
見世諦說者即前是名也同論云以彼聚集第
一義不可說即前即非也同前無物可取小兒
等者世諦雖說但是假有凡夫不敏執之為實
猶彼小兒如言執物見五蘊者不了法空是法
執也取和合者不達眾法即我執也二執不亡
故名貪著其事也迷於事法所知障也煩惱可
知是依二執起於二障也。
○二約止觀破我法二。
破我法者前破我法所緣之境令知不實今破
能緣我法見心見心乃是所起分別今即破之
<pb n="304"/>
令亡分別入聖道也故偈云非無二得道遠離
於我法。
○初除我執二初斥錯解。
須菩提若人言佛說我見人見眾生見壽者見須菩
提於意云何是人解我所說義不不也世尊是人不
解如來所說義。
問答並可知但不解必錯解也。
○二遣言執。
何以故世尊說我見人見眾生見壽者見即非我見
人見眾生見壽者見是名我見人見眾生見壽者見。
徵意云以何義故說為不解釋意云佛說我人
等見非實我人等見是假名我人等見眾生不
解謂之為實所以前科判云錯矣。
論云我見虛妄分別佛說即是不見無著云此顯
示如所不分別云何顯示如外道說我如來說為
我見故安置人無我又為說有此我見故安置法
無我如是觀察菩薩入相應三昧時不復分別即
此觀察為入方便。
虛妄等者見有我故名為我見體實無故乃云
虛妄虛妄無實元是不見如繩處見蛇豈是實
見如所下兩意一以真如為所如彼真如不分
別故二以我法為所我法本無如所知故云何
下徵如外道下釋人無我等者一法界中無我
無無我今對有我說於無我權說假言故云安
置法無我等者以見是心心所法執有此見名
為法執心法不實故言安置此文破法我者是
連帶引之非謂正意也相應等者入地證如也
不分別者離分別障也即此等者若存我法即
分別無窮但了二空則自無分別即此二空觀
為入理之方便也。
○二除法執二初除分別。
須菩提發阿耨多羅三藐三菩提心者於一切法應
如是知如是見如是信解不生法相。
意云發菩提心者於一切法應如是知見信解
不生法相。
●疏二初明無分別所依二初總徵三法。
無著云此顯示何人無分別於何法不分別何方
便不分別。
顯示下節節以疏徵起以經答之何人等者即
經中發菩提心者於何法者即經中一切法何
方便者即經中應如是知見信解也。
●二別釋第三二初總標。
此顯示增上心增上智故於無分別中知見勝解。
增上心即定也增上智即慧也皆是增勝上法
故云增上知見勝解者定慧之後位也。
●二別釋二初總彰三義。
於中若智依止奢摩他故知依止毗缽舍那故見
此二依止三摩提故勝解。
於中者於彼三事之中也若智等者明此三種
體即是智但依止方便不同故立三名也奢摩
他此云止止即是定智依此定併息萬緣唯心
獨存故云知也毗缽舍那此云觀觀即是慧依
此慧故觀察一切委細推求歷歷分明故名為
見此二者知見也三摩提此云等持但以定慧
等處名三摩提依此義故名為勝解言依止者
名依義立也。●二轉釋後義。
以三摩提自在故解內攀緣影像彼名勝解。
自在者定慧無閡故內緣等者既未證真但緣
影像以真如法離心緣故今既變影緣如但名
勝解從此能引根本正智無分別中為近方便
故。●二正顯無分別理。
云何無分別此正顯無分別大雲云前之方便是
加行智今不分別是根本智即親證真如離能所
<pb n="305"/>
取名不分別。
云何等者即論釋經中不生法相也初句徵起
次句正顯大雲下約位釋論前方便等者即知
見勝解此當地前四加行位今不分別者即不
生法相通在十地及佛地也雖滿分不同皆用
根本無分別智親證諦理也如唯識見道頌云
若時於所緣智都無所得爾時住唯識離二取
相故。
○二顯本寂。
須菩提所言法相者如來說即非法相是名法相。
意云所言法相非實有之法相是本無之法相。
無著云此顯示法相中不共義及相應義如前已
說。
不共者非法相也勝義諦中不容他故離性離
相非和合故相應者是名法相也性起為相不
離性故如前金中無器不離金也。
○二十六斷化身說法無福疑。
論文於此不言斷別疑故雲外二疏皆攝入前
段合疏詳文合有是故開之。
●疏二初隨章敘疑。
因聞真化非一非異意云若就非一化唯虛假若
就非異又唯冥合歸一法身即化身終無自體若
爾即所說法受持演說無福。
初句指疑起處此從二十五中來意云下立理
即化身下指無化體若爾下結成疑也意云能
說之佛既虛所說之教豈實持說不實之教寧
有福耶。●二依經斷疑二如疏列。
○斷之文二初明說法功德。
須菩提若有人以滿無量阿僧祇世界七寶持用布
施若有善男子善女人發菩薩心者持於此經乃至
四句偈等受持讀誦為人演說其福勝彼。
經之校量可解阿僧祇此云無數發菩薩心者
揀餘人。
偈云化身示現福非無無盡福論云雖諸佛自然
化身作業而彼諸佛化身說法有無量無盡無漏
功德。
偈云下標論云下釋先牒疑縱之而彼下據理
奪之無量下揀有量等斯則三重顯於持說之
勝也。
○二明說法不染。
云何為人演說不取於相如如不動。
徵意云云何演說便獲如是功德釋文可見前
云發菩薩心者意在於此若非菩薩焉能如是。
●疏二初引無著解二初申經意。
無著云為說法不染故以有如是大利益故決定
演說如是演說即無所染。
既說法之心如彼真如無有分別不取能所說
相所獲功德利益至矣故決定說也無所染者
即無分別不取不動也此則正是斷疑之意謂
佛所有說皆如真實傳授之人要皆如是既如
其法福乃無邊何疑持說無功德耶又如偈云
諸佛說法時不言是化身以不如是說是故彼
說正意云若言是化則人無敬心所說之法寧
肯信受由不說故人皆宗奉所說之教咸悉受
持無漏之福自然無量等。●二銷經文。
云何演說等者顯示不可言說故若異此者則為
染說以顛倒義故又說時不求信敬等亦為無染
說法。
不可等者此明離於說相非全不說前云無法
可說淨名無說無示是名說法故魏經云如不
演說若異下反明以取相故有分別故不如如
故既不如如即成顛倒又說時下約事明無染
前約不稱理今約不稱事夫說法者本為利生
<pb n="306"/>
今為名利豈非染說。●二引大雲解。
大雲云若能不以生滅心行說實相法則如彼真
如故曰如如又心如境如故曰如如不動者則無
染義。
生滅心行即有所得分別取相今既不以即與
如合故曰如如上如即似義下如即真如似於
真如故曰如如心境如者即兩皆真如無似義
也則無染者謂擬心即差便名為染故論云動
即有苦果不離因此則微細念慮盡名為染不
必貪欲也。
○二十七斷入寂如何說法疑。
●疏二初隨章敘疑。
論云若諸佛如來常為眾生說法云何言如來入
涅槃。
初二句指疑起處此從二十六中來以化身如
來常說法故前雖無文而有此意云何下結成
疑也涅槃即是不動無為義如前文云若人言
如來若來去坐臥即不解所說義如來者無所
從來亦無所去故名如來斯則佛入涅槃也意
云涅槃寂靜說法喧動動寂相乖云何兩存。
●二依經斷疑。
斷者。
何以故一切有為法如夢幻泡影如露亦如電應作
如是觀。
徵意云以何義故佛常說而不閡涅槃如論所
敘釋意云由佛有妙智觀諸法空如夢幻等雖
現說法似有為相而常住涅槃無作之理復何
疑哉若於論外不作斷疑釋者此文但責說法
不染徵意云以何義故說法之時不取於相得
合真如不動不染耶釋意云但觀諸有為相猶
如夢幻等自然於說不取不著契合真如無有
動搖分別等也。●疏二初開章指文。
釋此文為三初約兩論釋魏本中九喻魏本云一
切有為法如星翳燈幻露泡夢電雲應作如是觀。
魏本等者以彼此二經皆說譬喻就中彼廣此
略今則標廣以釋也。
●二隨章辨釋三初約兩論釋九喻二如疏列。
於中文二初約本論斷疑偈云非有為非離諸如
來涅槃九種有為法妙智正觀故論云諸佛得涅
槃化身說法故非有為非離有為何故示現世間
而不住有為由妙智正觀有為如九喻虛假故。
偈云下標論云下釋初釋前二句真化不一故
非有為真化不異故不離有為言諸佛者揀小
乘涅槃一向寂滅如來涅槃悲智兼運名無住
處何故下躡前徵起釋後二句徵意可知由妙
智等者妙智揀二乘麤智正觀揀凡夫倒見既
以妙智正觀有為諸法如夢幻等故涉有而不
住有觀空而不住空用而常寂寂而常用故終
日說法終日涅槃如華嚴疏云寂寥於萬化之
域動用於一虛之中也故知若不涉有豈名大
乘涅槃若不證如何名無染說法言雖似反意
乃相符善現約極違以申疑如來據極順以通
釋理實深妙光茲末篇。
二兼無著釋相。●文二初據論分文。
無著云此偈顯示四有為相文四。
此偈者魏經文也四有為者即下自性等四。
●二隨文正釋四如疏列。
一自性相。●文二初釋章意。
此見相二用識為體生死根本故。
此見等者謂見相二分以自證分為體然此三
法是生死之自性一切生死從此而生故名此
三為根本矣此通八識也。
●二別解文三如疏列。
<pb n="307"/>
文三一星喻見無著云無智闇中有彼光故有智
明中無彼光故。
此中見分者雲云第六識也計度分別緣共相
境世間諸智盡在其中故以星光況於此識此
約執計強盛故獨指第六非不通八也無智等
者此中法喻相兼文猶闕略若具配屬即法喻
四對謂以日喻智以星喻識以明喻悟以闇喻
迷且如喻中意云無日闇中有星光故有日明
中無星光故法中無智迷中有識用故有智悟
中無分別故其猶昏夜日光黯然唯星獨存略
辨南北杲日纔現星光自沈法中亦爾生死迷
中本智未顯意識分別似有鑒覺若智顯彰光
明遍照分別念慮泯然無餘無彼光者此約分
喻喻中但無星光而不無星體法中融同一智
無別識心故。
二翳喻相論云如目有翳則見毛輪等色觀有為
法亦爾以顛倒見故無著云人法我見如翳以取
無義故。
如目等者意云翳若在眼則見毛輪執若在意
見實我法若正配法喻即翳喻第七識毛輪等
喻所見分今標翳喻所見分者此有三意一密
配第七識謂若但取毛輪則唯喻所見第七意
識無因可收故此密配無所遺也二交互影略
以喻上舉能法中言所自然影略統收所餘三
顯示毛月無有體性意雖在所今卻舉能以顯
所從能生足知無體也以顛倒見者出無體所
以於無見有故云顛倒取無義者情有理無故。
三燈喻識燈約膏油相續不絕識依貪愛生死無
休。
燈喻識者理則雖通義當前五以六七八識各
有配故燈約等者以膏油喻貪愛以燈喻識若
無膏油則燈光不起若無貪愛則識念不生故
論云依止貪愛法住然此上三喻皆是能熏染
汙根本故通名自性相其所熏第八識持種引
心配屬雲喻如下所明或可星喻見分翳目所
見毛月喻相分燈喻自證分自證分即第八識
其後雲喻但況識中種子為未來法。
二著所住味相論云幻喻所依住處以器世間種
種差別無一體實故無著云味著顛倒境故大雲
云幻出城郭誑人識變山河不實故。
著所住味者即是味著所住幻喻等者即約所
幻境說如結巾為兔結草為馬乃至變現種種
境界以器下所喻法也六塵境界不一故云種
種無著下會釋科文大雲釋意可知能變之識
尚猶不實所變之境豈得有體故起信云一切
境界唯依妄念而有差別若離心念則無一切
境界之相。
三隨順過失相。●文二初釋章意。
自身及受用是過失觀此無常是名隨順又解云
隨順身受即是過失。
自身等者明身受當體是過失觀此等者隨順
出離也又解等者執著身受是隨順過失也所
謂執身為常執受為樂即是顛倒顛倒即過失
也。●二正解文二如疏列。
文二初露喻身論云身亦如是少時住故。
少時住者如草上之露日出即晞眾生妄身亦
復如是然有三意一命脩短有纔生即死故二
比於上界時極促故三念念遷謝即生即滅故
有斯三意故云少時。
二泡喻受論云所受用事亦復如是以受想因三
法不定故無著云顯示隨順苦體以受如泡故功
德施云觀察壽如水泡或始生未成體或纔生或
蹔停住即歸散滅。
<pb n="308"/>
受用事者受能領納即此領納是受之用即此
受用便名為事受想等者因即是觸受之因故
想能助受故俱舍云受同飲食想同助味三法
不定者有三釋一則苦樂捨三受不定也二則
受想因於三法而不定三法即違順等三境也
三則受想觸為三三皆不定也以一不定餘皆
不定故然此雖說想觸意明於受如風水相投
即有泡起觸想和合則有受生是故以泡喻於
受也故大雲云水上之泡出沒不定心中之受
苦樂不常苦體等者受是苦體苦謂三苦彼苦
身中有苦生故是苦苦破滅是壞苦不相離是
行苦逐境住情妄生樂想故名隨順功德施下
意說壽命不同前義喻則可知法中始生等者
托蘊腹中名生形體未成即有死者纔生者生
下即死也蹔停住者五歲十歲乃至百歲通名
蹔住初天所見人間半百尚同晝夜況聖智乎
故正法念經云有於胎藏中死有生而已命終
有能行便亡有能走便卒雖脩短之異皆歸死
處故淨名云是身虛偽假以澡浴衣食必歸磨
滅也。
四隨順出離相。●文三初釋章意。
無著云隨順人法無我故得出離。
隨順人法等者二空真智能出二死方便觀察
名為隨順。●二正解文三如疏列。
文三初夢喻過去無著云彼過去行以所念處故
如夢論云應觀過去所有集造同於夢境但唯念
性故功德施云觀察作者如夢中隨見聞之境以
念分別熏習住故雖無作者種種境界分明現前
如是眾生無始時來有諸煩惱善不善業熏習而
住雖無我是能作者而現無涯生死等事。
如夢者人之神遊也以過去所作見聞事業皆
是所念之處與夜來夢無有差別憶之可說掬
之不見如經云如寤時人說夢中事心縱精明
欲何因緣取夢中物唯念性者以念為體性故
念之似有不念全無觀察等者謂白日見聞境
界所熏夢中宛然還見雖即無人造作境界分
明現前如是下法合過去業因所熏感招現在
果報雖則無人造作不免生死輪迴故淨名云
無我無造無受者善惡之業亦不亡若夢寤時
則夢所見事一無所有若迷覺已則生死輪迴
杜絕蹤跡故起信云應觀過去所念諸法恍惚
如夢。
二電喻現在論云以剎那不住故功德施云觀察
心如電生時即滅。
不住生滅文異義同凡是有為即生即滅無異
時也以無性故體虛妄故經云因緣和合虛妄
有生因緣別離虛妄名滅楞伽經云初生即有
滅不為愚者說起信云應觀現在所念之法猶
如雲光。
三雲喻未來論云以於子時阿梨耶識與一切法
為種子根本無著云彼麤惡種子似虛空引心出
故如雲。
子時者在種子位時根本等者應云阿梨耶識
在種子位時為一切法作種子根本以一切諸
法從種子生故麤惡種者有漏種也以無漏種
子為細妙故似空者喻多也華嚴云若此惡業
有體相者盡虛空界不能容受如雲者空喻種
子雲喻未來所起現行之法以雲依空忽然起
故故起信云應觀未來所現諸法猶如於雲忽
爾而起。●三總結示。
無著云如是知三世行則達無我此顯示隨順出
離相大雲云過未無體現又不住則三世空達無
我矣。
<pb n="309"/>
此通明三事結釋科文大雲下顯無著科意三
世既空憑何有我執我既不出離達無我者必
出離也故偈云觀根及受用觀於三世事於有
為法中得無垢自在。●二約諸經顯喻意。
二約諸經顯諸虛假喻之大意佛說一切法空疑
云云何現見一切境界故說如幻幻法雖無分明
可見又疑云幻法既無人何愛著故說如陽燄渴
鹿謂之水愛著奔趣又疑云渴鹿畢竟不得水貪
者如何皆得受用故說如夢夢中所見亦得受用
又疑云夢造善惡寤無業報夢打尊長寤無憂懼
故說如影如響雖全無體明鏡對色空谷對聲妍
媸高低一一皆應必無雜亂必無參差又疑云若
都無實菩薩何以作利樂事故說如化謂變化者
雖知不實而作化事。
諸經等者謂如來說法多以夢幻虛假之事況
諸法空義或廣或略散在諸經諸論隨何經論
宗趣雖殊大意皆破眾生遍計情執或情執多
者不達法者約喻生疑病既連綿藥還邐迆以
悟為限法喻重重今約華嚴十忍品疏文兼攝
大乘論意勢顯諸喻意令無混濫也一切法空
者此是義宗若是上根聞之便解中根之類一
喻即明下根之流展轉生惑更以諸喻如下所
辨現見等者難曰諸法若不見任說法皆空現
見歷然在因何得是空故說如幻下以喻釋喻
也下皆準此愛著等者難曰眾生不愛著任說
法如幻既生愛著心云何得如幻故說如燄下
釋也不得水者難曰貪求若不得任說法如燄
求者皆遂心云何得如燄故說如夢下釋也夢
造等者難曰善惡無果報任說法如夢因果事
昭然云何得如夢故說如影下釋也妍美好也
媸醜陋也此說對鏡之色高低者此說對谷之
聲也一一應者無一像而不應色無一響而不
應聲無雜亂等者必不對美現醜對高應低故
利樂等者難曰菩薩不化生任說如影響菩薩
既化生云何如影響故說如化下釋也作化事
者不可謂作化事便言為實不可謂度眾生便
謂眾生實有良為眾生即空迷故不覺為說令
覺若實有體化之何益故淨名云觀眾生如幻
化如水月鏡像如龜毛兔角等文殊問云若然
者菩薩云何行慈維摩詰言為眾生說如是法
是真實慈也上來五重徵釋皆顯法空蓋因喻
生迷遂展轉訓曉極茲後位喻盡法彰疑冰自
釋然諸經中或說乾城水月杌鬼繩蛇翳目空
華龜毛兔角等皆隨機隨說引令得出必不依
次有是五重也。●三會秦經明廣略。
三會通秦譯經本。●文二初指喻顯法。
夢幻泡影空理全彰露電二喻無常足顯悟真空
則不住諸相觀生滅則警策修行妙符破相之宗
巧示亡情之觀。
夢幻等者以夢等四事皆無體性若觀有為諸
法如其夢等則空理易明露電二事暫有即無
若觀諸法如其露電則無常自顯悟真空下顯
益不住相者凡夫迷真空既住相當知悟真空
即不住相也住即執取染著之義又凡夫顛倒
不了無常故戀世間不務修進當知達彼一切
悉無常性念念遷謝不住不久由是怖畏生死
樂趣涅槃如救頭然寸陰是競所以佛於涅槃
會中偏讚此觀以為第一然二句中各有解行
配釋可知妙符下結歎符破相宗者歎前四喻
也然佛一代教門就大乘中宗塗有三一法相
宗謂解深密等經瑜伽唯識等論二破相宗謂
般若等經中百門等論三法性宗謂法華涅槃
等經起信寶性等論既般若宗於破相今說有
<pb n="310"/>
為喻以夢幻泡影則妙符宗旨也示亡情觀者
歎後二喻若觀世間諸法如露電等自不繫情
於身命財而生常解又由前四喻故慧解亡情
由後二喻故習定亡情又前亡執有之情後亡
計常之情若不覺空無常即繫情於身命資具
今既悟此空無常理則情念沮壞真智現前斯
則上合經宗故云妙下契物情故云巧也。
●二正會廣略。
魏譯九喻秦本略者以星燈有體雲種含生恐難
契空心潛滋相想取意之譯妙在茲焉。
魏譯等者牒問也或問曰魏譯九喻秦經略三
者何也今此牒之以星下釋通有體者雖星不
如日燈藉膏油未是全空故云有體雲種者法
喻雙舉雲能含雨種必生芽故云含生難契等
者本為執情堅固不了即空由是設喻以蕩分
別若觀有體之物便同析色難悟即空空觀不
成故云難契潛滋等者既不了無常唯於境相
而生常想不能捨離縱不故意任運生情不覺
而起故曰潛也取意等者先德皆云敵對唐梵
則奘稱能取意譯經則什為最然雲等三喻則
直下翦除於餘六中又換一喻謂以影代翳也
所以換者影並於翳空義顯故。
○第三流通分。
佛說是經已長老須菩提及諸比丘比丘尼優婆塞
優婆夷一切世間天人阿修羅聞佛所說皆大歡喜
信受奉行。
經文可見佛說是經已者本為空生致問故佛
答降住修行答問既終便合經畢仍以躡跡起
疑連環二十七段洎乎此文疑念冰釋既善吉
無問故能仁杜宣一卷經內雖兼有師資以其
就勝故但云佛說長老等義如前所解。
●疏二初隨經文別釋。
尼者此云女也優婆塞此云近事男優婆夷此云
近事女親近比丘比丘尼而承事故阿修羅此云
非天皆大等者文殊所問經云有三種義歡喜奉
行一說者清淨不為取著利養所染二所說清淨
以如實知法體三得果清淨。
近事男女者標釋可知亦云近住男清信男等
並可知非天者亦非人也謂非天人趣之所攝
故亦云無酒如實等者說理如理說事如事故
果淨者依解起行得無漏故。
●二引論疏讚釋。
無著云若聞如是義於大乘無覺我念過於石究
竟無因故天親云諸佛希有總持法不可稱量深
句義從尊者聞及廣說迴此功德施群生大雲云
大聖說經妙理斯畢二空圓極四眾奉行肇云同
聽齊悟法喜蕩心服翫遵式永崇不朽資聖云般
若深經三世佛母聞經四句以超惡趣之因一念
淨持必獲菩提之記故人天異類莫不虔受奉行
矣。
無覺者不發二空智也二執牢固如石之堅石
猶可磨可琢聞經不能無我而解不啻如石故
云過於詩云我心匪石不可轉也轉猶動也磨
琢皆是動義又論云下人於深法不能覺及信
世人多如此是故法荒廢無因者無大乘正因
不得菩提故總持法者祕密般若也深句義者
顯了般若也或總持法是經文深句義是本偈
從尊者即彌勒無著也廣說即自指論文佛母
者以能生諸佛及菩提法故餘文易知。
金剛般若經疏論纂要刊定記會編第十卷（終）
校訛
第三紙（九行徵楞嚴寺流通本作微又令流通本作今）第四紙（十九行得北藏作德
流通本同）第五紙（十五行以果之以北藏空白流通本闕疑未刻十八行二明之二北藏作
<pb n="311"/>
一流通本同）第七紙（十九行及北藏作又流通本同）第九紙（十行一流通本作有
十二行比北藏作此流通本同）第十三紙（二十行謂北藏作為流通本同）第十六
紙（七行必字下北藏多不字流通本同）第二十三紙（十二行由北藏作常流通本同）
第二十六紙（三行但北藏作俱十三行統北藏作說流通本並同）第三十二
紙（七行若北藏作苦九行北藏脫作字流通本並同）第三十三紙（十二行令北藏
作今流通本同）第三十五紙（十四行析北藏作折流通本同）

（助刻芳名
天目大覺和尚三兩　嘉禾比丘超德三十八
兩　照光一兩　淨心五錢
　嘉禾居士洪亮五兩　鄒宗仁四兩　金成
泰二兩　何其文一兩　方必正一兩　施
紀山五錢　歸廷彥五錢　劉子芳五錢
　信女施門錢氏五錢　歸門樂氏五錢　共
銀五十八兩刻此
金剛般若經疏記會編全部十卷計字十二萬
零一百八十六箇該銀六十七兩一錢七分
尚少銀十二兩　荊溪比丘行策己　　一兩
五錢八分　楞嚴寺經坊餘貲八兩　　一二
分補足刻成
康熙己酉年孟秋月嘉禾楞嚴寺般若堂識）

<other>閱藏知津敘</other>
心外無法，祖師所以示即法之心；法外無心，大士所
以闡即心之法。並傳佛命，覺彼迷情。斷未有欲弘佛
語，而可不深究佛心；亦未有既悟佛心，而仍不能妙
達佛語者也。今之文字阿師，拍盲禪侶，竟何如哉。嗚
呼！吾不忍言之矣！昔世尊示入涅槃，初祖大迦葉即
白眾云：「如來舍利，非我等事。今者宜先結集三藏，勿
令佛法速滅。」嗟嗟！儻三藏果不足傳佛心，則初祖何
以結集為急務耶？竊謂禪宗之有三藏，猶奕秋之有
棋子也。三藏之須禪宗，猶棋子之須活眼也。均一棋
子也，善奕者則著著皆活，不善奕者則著著皆死。均
此三藏也，知佛心者則言言皆了義；不知佛意者則
字字皆瘡疣。若為懲隨語生見，遂欲全棄佛語，又何
異因咽廢飯哉！夫三藏之不可棄，猶飲食之不可廢
也，明矣！不調飲食，則病患必生；不閱三藏，則智眼必
昧。顧歷朝所刻藏乘，或隨年次編入，或約重單分類，
大小混雜，先後失準，致使欲展閱者茫然不知緩急
可否。故諸剎所供大藏，不過緘置高閣而已。縱有閱
者，亦罕能達其旨歸、辨其權實，佛祖慧命真不啻九
鼎一絲之懼。而諸方師匠，方且或競人我，如兄弟之
鬩牆；或趨名利，如蒼蠅之逐臭；或妄爭是非，如癡犬
之吠井；或恣享福供，如燕雀之處堂，將何以報佛恩
哉！唯宋有王古居士，創作<bf>《法寶標目》</bf>；明有蘊空沙門，
嗣作<bf>《彙目義門》</bf>，並可稱良工苦心。然<bf>《標目》</bf>僅順宋藏
次第，略指端倪，固未盡美；<bf>《義門》</bf>創依五時教味，麤陳
梗概，亦未盡善。旭以年三十時，發心閱藏，次年晤壁
如鎬兄於博山，諄諄以義類詮次為囑，於是每展藏
時隨閱隨錄。凡歷龍居、九華、霞漳、溫陵、幽棲、石城、長
水、靈峰八地，歷年二十祀，始獲成稿。終不敢剖破虛
空，但藉此稍辨方位。俾未閱者，知先後所宜；已閱者，
達權實所攝；義持者，可即約以識廣；文持者，可會廣
以歸約。若權若實不出一心，若廣若約咸通一相，故
名之為<bf>《閱藏知津》</bf>云。
甲午重陽後一日北天目沙門釋智旭撰
<other>緣起</other>
古德云：「般若如大火聚，四面不可入。」又云：「般若如清
涼池，四面皆可入。」般若其有二乎哉？何一不可入，一
可入也？余鈍根學佛有年，不獨大火聚不能捱身，即
清涼池亦無能插足。惟是嘗聞<bf>《華嚴．普賢行願品》</bf>有
剝皮為紙，刺血為墨，書寫經卷，積如須彌。故每於方
冊經卷少刻流通，非敢云作檀度法施，蓋欲藉此稍
<pb n="312"/>
種般若種子耳！昔者靈峰大師開講報恩三藏，余因
得親法席。後欲輒申供養，師囑云：「吾有<bf>《閱藏知津》</bf>一
書，共四十八卷，計一千餘紙。居士能為我梓行，則勝
如以四事給我矣！」師化去忽十年，塵務紛紛，未得酬
此願。去夏癸卯，勉力抽資，并勸一二同志共襄其事，
遂鳩工藏舍倡刻。至今夏甲辰，得以告成。所願刻施
微因，用薦先父思山府君、先母魏氏孺人脫苦惱於
三途，證蓮華於九品。更冀閱是書者一展卷時，如扁
舟漁父忽然誤入桃源，則如來法海雖寬廣無涯，一
彈指間可以即登彼岸矣！其他律教之異同、禪淨之
差別，具述大師序中，茲不更贅。余因述發心刻施之
緣，聊識數言以記歲月如此。
溧水佛弟子夏之鼎和南述
<other>閱藏知津凡例</other>
義門但分五時，不分三藏。謂三藏小教，但屬阿
含一時也。然天台備明五時，各論通別；別則但
約一類機緣，通則華嚴乃至涅槃，無不遍該一
代。又從古判法，多分菩薩、聲聞兩藏。就兩藏中，
各具經、律、論三。若據<bf>《智度論》</bf>說，則凡後代撰述
合佛法者，總可論藏所收。若據<bf>《出曜經》</bf>說，則於
經、律、論外，復有第四雜藏，今謂兩土著作。不論
釋經、宗經，果是專闡大乘，則應攝入大論；專闡
小道，則應攝入小論；其或理兼大小，事涉世間，
二論既不可收，故應別立雜藏。
若據五時次第，則華嚴之後，應敘阿含。然以小
教加於方等般若之前，甚為不可。故必大小各
自為類，庶顯權實輕重不同。
據密部之中，亦有以華嚴為名者，亦有以般若
為名者，亦有以法華為名者，但既涉壇儀印咒，
並屬秘密一宗。只此密宗，並是方等大教，並通
四十九年所說故也。
法華、涅槃，雖同醍醐一味，而一重顯實，一重談
常，故仍分二也。
大乘律，本在諸經論中，不同小乘條然各別。今
為令學菩薩戒者，易於尋究，故順歷代藏經舊
例仍列數種，而出沒取捨略與舊目不同。
大乘論藏，自有釋經、宗經，及轉釋諸論之不同。
今故分為三別，三中又各先敘西土、後敘此土，
所以尊天竺也。
此土釋大乘經，雖有巧拙淺深不同，然既附經
文，不可攝入雜藏，故並入論藏中。若義門各附
經論之後，又似經論，太無分別矣。
此土述作，唯肇公及南嶽天台二師，醇乎其醇，
真不愧馬鳴、龍樹、無著、天親，故特收入大乘宗
論。其餘諸師，或未免大醇小疵，僅可入雜藏中。
西土撰述，但以義兼大小，或復事涉抄撮，故名
為雜。此方撰述，則以諸家不同，體式亦異，故名
為雜。
此土，淨土宗如<bf>《妙宗鈔》</bf>、<bf>《十疑論》</bf>等，台宗如<bf>《玄義》</bf>、
<bf>《文句》</bf>、<bf>《三止觀》</bf>等，賢首如<bf>《華嚴疏鈔》</bf>等，並已收入
大乘論藏，故所列咸皆無幾。俟法海觀瀾中，乃
當備列各宗要書。
義目於華嚴、法華等經，便取賢首、溫陵等意旨
釋之，未免依他作解，障自悟門。今但列其品題，
并品中事理大概，使人自知綱要。唯至疏鈔玄
文，方略出其釋經之法，使知各家製立軌則不
同。
義目每於重單譯中，先取單本總列於前，後以
重本別列於後，相去懸隔，查考稍難。又每以先
譯為主，不分譯之巧拙，致令閱者不知去取。今
選取譯之巧者，一本為主，其餘重譯即列於後。
俾不能遍閱者，但閱其一，即可得旨。若能遍閱
者，連閱多譯，便知巧拙之得失也。
<pb n="313"/>
凡重譯本，於總目中，即低一字書之，使人易曉。
至後錄中，則與主本或全同、或稍異，仍備明之，
使人知其或應並閱、或可不閱也。
諸經或已流通，則人多素曉；或雖未流通，而卷
帙不多，則人易翻閱，故所錄皆略。唯<bf>《大般若》</bf>，實
為佛祖迅航，而久不流通，卷盈六百，故所錄稍
詳。又寶積、大集，及諸密部，并阿含等，凡卷帙多
而人罕閱者，亦詳錄之，庶令人染一指而知全
鼎之味云爾。

<sarticle><article>閱藏知津總目卷第一</article></sarticle>
北天目沙門釋智旭編次
第一經藏二分一大乘經二小乘經
第二律藏二分一大乘律二小乘律
第三論藏二分一大乘論二小乘論
第四雜藏二分一西土撰述二此方撰述
一大乘經五部一華嚴部二方等部三般若部
四法華部五涅槃部
<other>一華嚴部</other>
大方廣佛華嚴經（八十卷）　拱平章愛育黎首臣
大方廣佛華嚴經入不思議解脫境界普賢行願
品（四十卷）　（南伏戎羌北伏戎羌遐）
大方廣佛華嚴經（六十卷）　湯坐朝問道垂
佛說兜沙經（四紙半）　（南邇北壹）
佛說菩薩本業經（十一紙半）　仝上
諸菩薩求佛本業經（九紙半）　（南邇北率）
菩薩十住行道品經（七紙欠）　仝上
佛說菩薩十住經（四紙欠）　仝上
漸備一切智德經（五卷）　仝上
十住經（六卷）　（南壹北體）
等目菩薩所問三昧經（三卷）　（南體北率）
顯無邊佛土功德經（一紙半）　壹
佛說較量一切佛剎功德經（一紙餘）　（南夙北臨）
佛說如來興顯經（四卷）　（南體北邇）
度世品經（六卷）　壹
佛說羅摩伽經（四卷）　體
大方廣佛華嚴經續入法界品（八紙欠）　（南邇北壹）
普賢菩薩行願讚（四紙半）　（南無北唱）
文殊師利發願經（二紙）　（南籍北既）
大方廣如來不思議境界經（九紙餘）　（南邇北壹）
大方廣佛華嚴經不思議佛境界分（十紙半）　仝上
大方廣佛華嚴經修慈分（五紙半）　仝上
大方廣入如來智德不思議經（十二紙餘）　（南邇北壹）
度諸佛境界智光嚴經（一卷）　（南遐北殷）
佛華嚴入如來德智不思議境界經（一卷）　（南遐北邇）
大方廣普賢所說經（四紙欠）　（南邇北壹）
信力入印法門經（五卷）　（南遐北邇）
大方廣總持寶光明經（五卷）　（南竭北力）
大方廣圓覺脩多羅了義經（一卷）　難
<other>二方等部</other>又為二一顯說二密咒
<other>方等顯說部</other>
大寶積經（一百二十卷）　龍師火帝（至）始制文字
大方廣三戒經（三卷）　乃
佛說如來不思議秘密大乘經（二十卷今作十卷）　映
佛說無量清淨平等覺經（二卷）　乃
佛說無量壽經（二卷）　乃
佛說阿彌陀經（二卷）　乃
佛說大乘無量壽莊嚴經（二卷）　（南深北命）
佛說大阿彌陀經（二卷）　貞
佛說阿閦佛國經（二卷北作三卷）　服
佛說大乘十法經（一卷）　服
佛說普門品經（一卷）　服
佛說大乘菩薩藏正法經（四十卷今作二十卷）　（南辭安北如松）
<pb n="314"/>
佛說胞胎經（一卷）　服
文殊師利佛土嚴淨經（二卷）　服
佛說護國尊者所問大乘經（四卷南作三北作二）　（南夙北臨）
郁迦羅越問菩薩行經（一卷）　衣
佛說法鏡經（二卷）　服
幻士仁賢經（一卷）　衣
佛說決定毘尼經（一卷）　衣
佛說三十五佛名禮懺文（一紙半）　淵
發覺淨心經（二卷北作一卷）　衣
佛說須賴經（一卷）　（南忘北衣）
佛說須賴經（一卷）　仝上
菩薩修行經（半卷）　（南忘北短）
佛說無畏授所問大乘經（上中下僅半卷）　（南馨北夙）
佛說優填王經（四紙餘）　衣
佛說大乘日子王所問經（九紙餘）　力
佛說須摩提經
佛說須摩提菩薩經（二經仝卷）　衣
佛說阿闍世王女阿述達菩薩經（一卷）　衣
佛說離垢施女經（一卷）　衣
得無垢女經（一卷）　裳
文殊師利所說不思議佛境界經（二卷）　裳
善住意天子所問經（三卷）　裳
佛說如幻三昧經（三卷）　裳
太子刷護經
太子和休經（二經同卷）　裳
慧上菩薩問大善權經（二卷）　推
佛說大方廣善巧方便經（四卷今作二卷）　（南凊北深）
大乘顯識經（二卷）　推
佛說大乘方等要慧經
彌勒菩薩所問本願經（二經南共一卷北共半卷）　推
佛遺日摩尼寶經（一卷）　推
佛說摩訶衍寶嚴經（一卷）　推
佛說大迦葉問大寶積正法經（五卷今作二卷）　（忠）
勝鬘師子吼一乘大方便方廣經（一卷）　推
毘耶娑問經（二卷）　推
入法界體性經（八紙半）　（南男北傷）
寶積三昧文殊師利菩薩問法身經（五紙半）　（南男北才）
佛說阿彌陀經（四紙餘）　貞
稱讚淨土佛攝受經（九紙欠）　貞
後出阿彌陀偈經（十四偈）　貞
阿彌陀鼓音聲王陀羅尼經（三紙）　行
佛說觀無量壽佛經（一卷）　貞
觀世音菩薩得大勢菩薩受記經（一卷）　（南罔北短）
佛說如幻三摩地無量印法門經（上中下仝卷）　（南淵北似）
大方等大集經（三十卷）　位讓國
大哀經（八卷）　周
寶女所問經（四卷）　發
海意菩薩所問淨印法門經（十八卷今作九卷）　（南澄北似）
無言童子經（二卷）　發
寶星陀羅尼經（八卷）　殷
大乘大方等日藏經（十卷）　有
大方等大集月藏經（十卷）　虞
大乘大集地藏十輪經（十卷）　陶
佛說大方廣十輪經（八卷）　唐
大集須彌藏經（二卷）　唐
虛空藏菩薩經（一卷）　弔
虛空孕菩薩經（二卷）　弔
虛空藏菩薩神咒經（十五紙）　弔
觀虛空藏菩薩經（二紙）　弔
無盡意菩薩經（四卷）　罪
阿差末菩薩經（七卷）　罪
佛說大方等大集菩薩念佛三昧經（十卷）　民
佛說菩薩念佛三昧經（六卷）　弔
<pb n="315"/>
大方等大集賢護經（五卷）　（南伐北罪）
般舟三昧經（三卷）　伐
拔陂菩薩經（一卷）　（南伐北罪）
自在王菩薩經（二卷）　發
奮迅王問經（二卷）　發
大集譬喻王經（二卷）　周
佛說大集會正法經（五卷北作四卷）　（南淵北凊）
僧伽吒經（四卷北作三卷）　（南可北羊）
月燈三昧經（十一卷北作十卷）　女
月燈三昧經（半卷）　慕
占察善惡業報經（二卷）　（南詩北景）
佛說佛名經（十二卷）　己長
佛說五千五百佛名神咒除障滅罪經（八卷北作五卷）
　（南信北長）
三劫三千諸佛名經（三卷）　長
千佛因緣經（一卷）　維
賢劫經（十卷）　恃
稱揚諸佛功德經（三卷）　（南罔北靡）
百佛名經（六紙欠）　（南忘北信）
佛說大乘大方廣佛冠經（上下合卷）　（南松北清）
佛說十吉祥經（一紙餘）　（南賢北信）
佛說八佛名號經（三紙半）　（南才北知）
佛說八吉祥神咒經（二紙半）　（南效北知）
佛說八陽神咒經（二紙半）　（南才北知）
佛說八吉祥經（二紙）　仝上
佛說八部佛名經（二紙半）　（南賢北信）
佛說滅十方冥經（六紙）　維
受持七佛名號所生功德經（四紙半）　維
大乘寶月童子問法經（四紙）　（南盡北則）
佛說寶網經（一卷）　（南忘北彼）
佛說不思議功德諸佛所護念經（二卷）　（南長北信）
藥師琉璃光七佛本願功德經（二卷）　惟
佛說藥師如來本願經（一卷）　惟
藥師琉璃光如來本願功德經（一卷）　惟
觀佛三昧海經（十卷）　量
佛說彌勒成佛經（一卷）　貞
佛說觀彌勒菩薩下生經（六紙半）　貞
佛說彌勒來時經（二紙餘）　貞
佛說彌勒下生經（六紙餘）　貞
佛說彌勒下生成佛經（五紙）　貞
佛說觀彌勒菩薩上生兜率陀天經（一卷）　貞
佛說一切智光明仙人慈心因緣不食肉經（四紙）
　（南賢北信）
佛說師子月佛本生經（六紙半）　仝上
文殊師利般涅槃經（四紙欠）　維
佛說觀藥王藥上二菩薩經（一卷）　（南得北知）
地藏菩薩本願經（二卷）　（南思北斯）
佛說師子莊嚴王菩薩請問經（三紙餘）　（南賢北景）
佛說八大菩薩經（一紙半）　（南思北斯）
六菩薩名亦當誦持經（一紙）　（南籍北既）
離垢慧菩薩所問禮佛法經（四紙半）　維
佛說老女人經（一紙半）　（南男北潔）
佛說老母經（一紙半）　（南男北潔）
佛說老母女六英經（一紙欠）　仝上
楞伽阿跋多羅寶經（四卷）　惟
入楞伽經（十卷）　鞠
大乘入楞伽經（七卷）　養
佛說首楞嚴三昧經（三卷）　靡
維摩詰所說經（三卷）　方
維摩詰經（三卷）　方
說無垢稱經（六卷）　（南方北蓋）
善思童子經（二卷）　（南賴北敢）
大方等頂王經（一卷）　萬
<pb n="316"/>
大乘頂王經（一卷）　萬
月上女經（二卷）　染
大乘密嚴經（三卷）　（南染北凊）
大乘密嚴經（三卷）　（南不北凊）
解深密經（五卷）　（南常北效）
深密解脫經（五卷）　仝上
佛說解節經（一卷）　（南敢北髮）
相續解脫地波羅密了義經（半卷）　仝上
相續解脫如來所作隨順處了義經（半卷）　仝上
佛說佛地經（八紙）　行
金光明最勝王經（十卷）　場
金光明經（四卷）　（南食北化）
合部金光明經（八卷）　（南食北被）
莊嚴菩提心經（六紙欠）　（南邇北壹）
大方廣菩薩十地經（六紙半）　仝上
毘沙門天王經（四紙半）　（南不北凊）
菩薩投身飼虎起塔因緣經（十紙餘）　（南賢北悲）
無所有菩薩經（四卷）　絲
諸佛要集經（二卷）　（南彼北靡）
不思議光菩薩所說經（一卷）　（南罔北短）
央掘魔羅經（四卷）　悲
思益梵天所問經（四卷）　（南五北傷）
持心梵天所問經（四卷）　（南五北慕）
勝思惟梵天所問經（六卷）　（南大北傷）
佛說大乘同性經（二卷）　（南大北慕）
佛說證契大乘經（二卷）　（南常北慕）
諸法無行經（二卷）　（南傷北常）
諸法本無經（三卷）　（南傷北五）
佛說大乘隨轉宣諸法經（三卷今作一卷）　（南言北之）
大乘理趣六波羅密多經（十卷）　（南若北馨）
大乘本生心地觀經（八卷）　（南之北興）
大乘遍照光明藏無字法門經（五紙餘）　（南男北潔）
無字寶篋經（五紙）　潔
大乘離文字普光明藏經（四紙）　潔
佛說大乘入諸佛境界智光明莊嚴經（五卷南作三卷北作
二卷）　（南言北之）
如來莊嚴智慧光明入一切佛境界經（二卷）　（南慕北男）
度一切諸佛境界智嚴經（半卷）　（南慕北推）
大方等如來藏經（九紙半）　（南忘北彼）
十住斷結經（十四卷今作十二卷）　談彼
菩薩瓔珞經（十三卷今作二十卷）　（南短靡北詩讚）
佛說華手經（十卷）　（南欲難北欲）
佛說寶雨經（十卷）　（南身北此）
佛說寶雲經（七卷）　（南此北身）
佛說除蓋障菩薩所問經（二十卷南作十卷北作八卷）　（南盛北溫）
法集經（六卷）　難
觀察諸法行經（四卷）　器
佛說未曾有正法經（六卷今作三卷）　（南凊北深）
佛說阿闍世王經（二卷）　惟
普超三昧經（四卷）　毀
佛說放缽經（一卷）　毀
大樹緊那羅王所問經（四卷）　（南恭北五）
伅真陀羅所問寶如來三昧經（三卷）　（南場北五）
三昧弘道廣顯定意經（四卷）　絲
佛說海龍王經（四卷）　（南彼北景）
佛說轉女身經（一卷）　男
佛說無垢賢女經（三紙欠）　潔
佛說腹中女聽經（二紙半）　潔
大方廣如來秘藏經（二卷北作一卷）　染
持世經（四卷）　（南四北常）
持人菩薩所問經（四卷）　仝上
大方廣寶篋經（二卷）　（南敢北恭）
佛說文殊師利現寶藏經（二卷）　仝上
<pb n="317"/>
佛說樂瓔珞莊嚴方便經（一卷）　潔
順權方便經（二卷）　潔
大莊嚴法門經（二卷）　（南慕北毀）
佛說大淨法門品經（一卷）　仝上
佛說大威燈光仙人問疑經（一卷）　貞
佛說第一義法勝經（一卷）　貞
有德女所問大乘經（三紙半）　（南賢北莫）
梵女首意經（四紙餘）　莫
佛說大乘流轉諸有經（二紙）　維
大方等修多羅王經（二紙欠）　（南才北良）
佛說轉有經（紙半）　（南效北良）
佛說長者女菴提遮師子吼了義經（六紙欠）　（南賢北信）
外道問聖大乘法無我義經（二紙半）　（南盡北則）
佛說大乘智印經（五卷今作二卷）　（南言北之）
佛說慧印三昧經（一卷）　（南傷北才）
佛說如來智印經（一卷）　仝上
佛說不增不減經（五紙半）　維
佛說入無分別法門經（四紙）　（南斯北夙）
力莊嚴三昧經（三卷今作卷半）　（南長北信）
佛說無極寶三昧經（二卷）　（南傷北才）
寶如來三昧經（二卷）　（南慕北方）
佛說金剛三昧本性清淨不壞不滅經（七紙欠）　（南賢北信）
寂照神變三摩地經（一卷）　維
大方廣師子吼經（四紙餘）　（南男北良）
佛說如來師子吼經（五紙）　仝上
出生菩提心經（十一紙半）　（南行北羊）
佛說發菩提心破諸魔經（上下合卷）　（南凊北薄）
文殊師利問菩提經（六紙餘）　男
伽耶山頂經（九紙）　男
佛說象頭精舍經（八紙餘）　男
大乘伽耶山頂經（七紙餘）　男
佛說文殊尸利行經（七紙半餘）　（南效北良）
佛說文殊師利巡行經（七紙欠）　仝上
佛說大乘善見變化文殊師利問法經（五紙餘）　（南力北忠）
佛說大乘不思議神通境界經（三卷今作二卷）　（南凊北薄）
商主天子所問經（一卷）　維
佛說魔逆經（一卷）　維
超日明三昧經（二卷）　（南罔北短）
須真天子經（二卷）　仝上
成具光明定意經（一卷）　（南忘北彼）
悲華經（十卷）　及
大乘大悲芬陀利經（八卷）　（南賴北敢）
方廣大莊嚴經（十二卷）　（南化北四大）
普曜經（八卷）　（南被北大）
大方便佛報恩經（七卷）　墨
菩薩本行經（三卷）　墨
佛說金色王經（七紙）　（南忘北短）
六度集經（八卷）　萬
太子須大拏經（一卷）　（南潔北才）
菩薩睒子經（六紙欠）　潔
佛說睒子經（五紙）　潔
太子慕魄經（五紙欠）　潔
佛說太子沐魄經（二紙半）　潔
佛說九色鹿經（二紙欠）　潔
佛說長壽王經（四紙餘）　（南賢北羊）
佛說鹿母經（七紙）　維
佛說大意經（四紙半）　維
佛說前世三轉經（六紙）　（南效北良）
佛說銀色女經（六紙餘）　仝上
過去佛分衛經（一紙餘）　（南賢北景）
佛說妙色王因緣經（三紙欠）　仝上
佛說月明菩薩經（三紙欠）　維
佛說頂生王因緣經（六卷今作二卷）　（南言北之）
<pb n="318"/>
佛說賴吒和羅所問德光太子經（一卷）　維
如來獨證自誓三昧經（六紙餘）　（南才北良）
佛說自誓三昧經（七紙欠）　（南效北良）
佛昇忉利天為母說法經（三卷）　身
道神足無極變化經（四卷）　（南蓋北方）
佛說盂蘭盆經（紙半）　（南才北知）
佛說報恩奉盆經（一紙欠）　仝上
佛說巨力長者所問大乘經（上中下同卷）　（南取北斯）
佛說德護長者經（二卷）　（南男北潔）
佛說月光童子經（七紙半）　潔
佛說申日兒本經（二紙欠）　潔
佛說勝軍王所問經（五紙半）　（南淵北斯）
佛說諫王經（三紙餘）　才
如來示教勝軍王經（六紙餘）　才
佛為勝光天子說王法經（五紙半）　才
佛為優填王說王法正論經（七紙餘）　（南思北之）
佛說薩羅國經（三紙）　（南賢北信）
佛說阿闍世王受決經（三紙半欠）　（南效北良）
採華違王上佛受決經（二紙欠）　仝上
佛說差摩婆帝受記經（三紙）　（南賢北景）
佛說賢首經（二紙半）　維
佛說堅固女經（五紙餘）　維
佛說心明經（二紙半）　維
佛說金耀童子經（七紙欠）　力
佛說逝童子經（二紙半）　潔
佛說長者子制經（三紙餘）　潔
佛說菩薩逝經（三紙餘）　（南男北潔）
佛說龍施女經（二紙欠）　（南效北知）
佛說龍施菩薩本起經（三紙半）　仝上
佛說長者法志妻經（三紙欠）　（南賢北信）
佛說乳光佛經（五紙半）　潔
佛說犢子經（一紙半）　潔
佛說樹提伽經（二紙半）　（南賢北羊）
寶授菩薩菩提行經（十紙欠）　（南興北深）
演道俗業經（九紙）　（南忘北信）
優婆夷淨行法門經（二卷）　（南賢北行）
菩薩道樹經（十二紙）　（南忘北彼）
菩薩生地經（二紙半）　仝上
佛說緣起聖道經（四紙欠）　（南效北良）
佛說貝多樹下思惟十二因緣經（三紙半）　（南效北良）
佛說舊城喻經（四紙）　（南興北臨）
分別緣起初勝法門經（上下合卷）　（南敢北賴）
佛說緣生初勝分法本經（上下合卷）　仝上
大乘舍黎娑擔摩經（六紙）　（南履北臨）
佛說了本生死經（四紙）　（南效北良）
佛說稻稈經（六紙欠）　仝上
慈氏菩薩所說大乘緣生稻稈喻經（六紙半）　（南流北興）
佛說法身經（三紙半）　（南興北深）
佛說十號經（二紙）　（南命北盡）
稱讚大乘功德經（四紙餘）　（南效北良）
妙法決定業障經（三紙）　仝上
佛說大乘四法經（一紙欠）　仝上
佛說菩薩修行四法經（一紙欠）　仝上
大乘四法經（七紙半）　維
佛說大乘百福相經（六紙）　（南男北良）
佛說大乘百福莊嚴相經（七紙半）　（南效北良）
佛說妙吉祥菩薩所問大乘法螺經（五紙餘）　（南思北斯）
大乘造像功德經（上下合卷）　（南羔北知）
佛說造立形像福報經（三紙餘）　（南才北知）
佛說作佛形像經（二紙）　（南效北知）
佛說造塔功德經（二紙）　維
佛說右遶佛塔功德經（二紙餘）　（南賢北景）
佛說樓閣正法甘露鼓經（三紙半）　（南力北忠）
<pb n="319"/>
無上依經（二卷）　（南效北良）
佛說未曾有經（三紙欠）　（南男北良）
佛說甚希有經（四紙半）　仝上
佛說諸法勇王經（一卷）　潔
一切法高王經（一卷）　貞
諸法最上王經（一卷）　（南維北行）
佛說施燈功德經（一卷）　難
浴像功德經（三紙餘）　（南才北知）
佛說灌佛經（一紙半）　仝上
佛說灌洗佛經（三紙餘）　仝上
佛說浴像功德經（二紙半）　仝上
佛說菩薩行五十緣身經（四紙半）　（南忘北短）
佛說內藏百寶經（六紙餘）　（南莫北短）
佛說最無比經（八紙欠）　（南效北良）
佛說希有較量功德經（五紙）　仝上
文殊師利問菩薩署經（一卷）　（南詩北率）
佛說明度五十校計經（二卷）　絲
入定不定印經（一卷）　（南髮北被）
不必定入定入印經（一卷）　仝上
佛說謗佛經（六紙欠）　男
佛說決定總持經（七紙半）　男
佛說象腋經（一卷）　慕
佛說無所希望經（一卷）　慕
佛說甚深大迴向經（四紙欠）　（南賢北景）
佛說大方廣未曾有經善巧方便品（四紙欠）　（南淵北斯）
佛說十二頭陀經（四紙半）　（南賢北羊）
佛說四輩經（二紙半）　（南賢北景）
佛說三品弟子經（二紙餘）　仝上
佛說四不可得經（四紙餘）　（南莫北短）
佛說佛印三昧經（二紙半）　（南行北羊）
佛語法門經（三紙）　（南忘北短）
佛說法常住經（一紙）　（南賢北羊）
佛說罪業報應教化地獄經（五紙餘）　（南尺北敬）
佛說辯意長者子所問經（八紙餘）　當
佛說大自在天子因地經（六紙半）　（南命北盡）
佛說尊那經（五紙半）　（南夙北臨）
佛說弟子死復生經（五紙）　當
佛說七女經（五紙半）　（南尺北敬）
佛說懈怠耕者經（一紙）　當
大法炬陀羅尼經（二十卷）　使可
大威德陀羅尼經（二十卷北作十六卷）　覆器
尊勝菩薩所問一切諸法入無量法門陀羅尼經
（一卷）　（南莫北罔）
佛說無崖際總持法門經（一卷）　仝上
金剛場陀羅尼經（一卷）　仝上
金剛上味陀羅尼經（一卷）　仝上
已上六經雖有陀羅尼咒而無壇法故屬顯
說
閱藏知津總目卷第一
<sarticle><article>閱藏知津總目卷第二</article></sarticle>
北天目沙門釋智旭編次
<other>方等密咒部</other>又二一經二儀軌
<other>一密咒經</other>
大佛頂如來密因修證了義諸菩薩萬行首楞嚴
經（十卷）　羔
佛說一切如來真實攝大乘現證三昧大教王經
（三十卷南作十九卷北作十七卷）　（南如松北盛川）
金剛頂一切如來真實攝大乘現證大教王經
（三卷）　（南之北流）
大乘金剛髻珠菩薩修行分經（一卷）　（南遐北殷）
大乘瑜伽金剛性海曼殊室利千臂千缽大教王
經（十卷）　容
佛說一切如來金剛三業最上秘密大教王經（七卷）
<pb n="320"/>
　息
佛說最上根本大樂金剛不空三昧大教王經（七卷）
　（南溫北澄）
大樂金剛不空真實三麼耶般若波羅密多理
趣經（七紙欠）　（南川北澄）
金剛頂瑜伽理趣般若經（九紙餘）　（南思北澄）
實相般若波羅密經（六紙餘）　翔
佛說秘密相經（上中下合卷）　（南馨北不）
佛說金剛場莊嚴般若波羅密多教中一分（八紙）
　（南斯北夙）
佛說幻化網大瑜伽教十忿怒明王大明觀想儀
軌經（一卷）　（南履北思）
佛說大悲空智金剛大教王儀軌經（五卷今作三卷）　思
一切如來大秘密王未曾有最上微妙大曼羅經
（五卷今作三卷）　（南命北川）
大毘盧遮那成佛神變加持經（七卷）　（南讚北賢）
佛說無二平等最上瑜伽大教王經（六卷）　（南斯北淵）
佛說瑜伽大教王經（五卷）　（南興北流）
金剛峰樓閣一切瑜伽瑜祇經（二卷）　（南澄北取）
一字佛頂輪王經（六卷）　（南詩北克）
菩提場所說一字頂輪王經（五卷）　（南流北不）
一字奇特佛頂經（三卷）　（南川北不）
妙吉祥平等秘密最上觀門大教王經（五卷北作四卷）　取
佛頂放無垢光明入普門觀察一切如來心陀羅
尼經（上下仝卷）　（南力北忠）
佛說守護大千國土經（三卷）　力
佛說出生一切如來法眼遍照大力明王經（上下同卷）
　（南竭北流）
廣大寶樓閣善住秘密陀羅尼經（三卷今作二卷）　（南讚北念）
牟梨曼陀羅咒經（二卷）　（南羊北念）
大寶廣博樓閣善住秘密陀羅尼經（三卷）　（南不北息）
普遍光明燄鬘清淨熾盛如意寶印心無能勝大
明王大隨求陀羅尼經（二卷）　（南思北取）
佛說隨求即得大自在陀羅尼神咒經（十四紙）　行
佛說佛頂尊勝陀羅尼經（一卷）　（南改北莫）
佛頂尊勝陀羅尼經（六紙）　仝上
佛頂最勝陀羅尼經（六紙半）　（南得北莫）
佛頂尊勝陀羅尼經（七紙半）　仝上
最勝佛頂陀羅尼淨除業障經（一卷）　（南改北莫）
大方等陀羅尼經（四卷）　信
佛說大方等大雲請雨經（一卷）　（南傷北毀）
大雲請雨經（一卷）　毀
大雲輪請雨經（二卷北作一卷）　（南傷北毀）
大雲輪請雨經（二卷北作一卷）　（南不北凊）
佛說一切如來烏瑟膩沙最勝總持經（七紙餘）　（南履北臨）
佛說大白傘蓋總持陀羅尼經（一卷）　（南若北之）
佛說最勝妙吉祥根本智最上秘密一切名義三
摩地分（上下仝卷）　（南竟北稿）
佛說遍照般若波羅密經（七紙欠）　（南深北命）
佛說佛母般若波羅密多大明觀想儀軌經（三紙半）
　（南斯北澄）
仁王般若念誦法（五紙餘）　（南竟北稿）
佛說普賢曼拏羅經（一卷）　（南臨北盡）
佛說一切如來安像三昧儀軌經（六紙餘）　（南取北止）
無量壽如來修觀行供養儀軌（一卷）　（南竟北稿）
佛說帝釋巖秘密成就儀軌（四紙欠）　（南竟北杜）
底哩三昧耶不動尊威怒王使者念誦法（一卷）　（南流北言）
佛說大灌頂神咒經（十二卷北作六卷）　恭
守護國界主陀羅尼經（十卷）　（南止北蘭）
七佛所說神咒經（四卷）　（南景北羊）
一切如來正法秘密篋印心陀羅尼經（八紙）　（南力北忠）
一切如來心秘密全身舍利寶篋印陀羅尼經
（五紙半）　（南流北興）
<pb n="321"/>
佛說聖曜母陀羅尼經（三紙半）　（南臨北則）
聖無能勝金剛火陀羅尼經（三紙半）　（南命北則）
佛說大金剛香陀羅尼經（三紙）　（南薄北臨）
佛說智光滅一切業障陀羅尼經（三紙）　（南命北則）
佛說智炬陀羅尼經（三紙欠）　行
諸佛集會陀羅尼經（三紙餘）　行
佛說一切如來金剛壽命陀羅尼經（二紙）　（南流北興）
息除中夭陀羅尼經（二紙餘）　（南力北忠）
十二佛名神咒校量功德除障滅罪經（五紙餘）　（南必北能）
佛說稱讚如來功德神咒經（二紙餘）　仝上
東方最勝燈王如來助護持世間神咒經（十一紙半）
　（南莫北罔）
佛說持句神咒經（二紙餘）　仝上
佛說陀鄰尼缽經（二紙）　仝上
聖最上燈明如來陀羅尼經（六紙）　忠
佛說華積樓閣陀羅尼經（三紙欠）　（南臨北命）
華積陀羅尼神咒經（二紙餘）　（南莫北能）
師子奮迅菩薩所問經（二紙）　仝上
佛說華聚陀羅尼咒經（二紙餘）　仝上
拔濟苦難陀羅尼經（一紙半）　行
佛母大孔雀明王經（三卷）　（南改北知）
佛說孔雀王咒經（二卷）　（南必北過）
佛說大孔雀咒王經（三卷）　（南改北知）
佛說大孔雀王神咒經（四紙欠）　（南必北過）
佛說大孔雀王雜神咒經（十二紙半）　仝上
大金色孔雀王咒經（一卷）　仝上
大孔雀明王畫像壇場儀軌（四紙）　（南學北杜）
菩提場莊嚴陀羅尼經（一卷）　不
佛說大乘聖無量壽決定光明王如來陀羅尼經
（五紙）　（南竭北力）
佛說無能勝旛王如來莊嚴陀羅尼經（三紙）　（南竭北忠）
佛說聖莊嚴陀羅尼經（上下仝卷）　（南臨北命）
佛說寶帶陀羅尼經（八紙欠）　（南斯北夙）
大吉義神咒經（二卷）　行
金剛光燄止風雨陀羅尼經（一卷）　（南羊北維）
佛說聖多羅菩薩經（五紙欠）　（南興北深）
聖觀自在菩薩一百八名經（四紙餘）　（南盡北則）
毘俱胝菩薩一百八名經（三紙餘）　仝上
佛說大吉祥陀羅尼經（一紙）　（南興北深）
佛說大吉祥天女十二契一百八名無垢大乘經
（六紙餘）　（南流北興）
佛說大吉祥天女十二名號經（一紙餘）　仝上
大乘八大曼拏羅經（紙半）　（南夙北臨）
佛說八大菩薩曼荼羅經（二紙半）　（南淵北斯）
無垢淨光大陀羅尼經（一卷）　（南莫北彼）
聖佛母小字般若波羅密多經（三紙欠）　（南竭北忠）
諸佛心印陀羅尼經（紙半）　（南盡北則）
諸佛心陀羅尼經（二紙餘）　行
消除一切閃電障難隨求如意陀羅尼經（三紙半）　忠
佛說如意摩尼陀羅尼經（三紙）　（南盡北則）
虛空藏菩薩問七佛陀羅尼咒經（一卷）　（南莫北罔）
如來方便善巧咒經（八紙半）　仝上
聖虛空藏菩薩陀羅尼經（六紙餘）　（南力北忠）
佛說救拔燄口餓鬼陀羅尼經（三紙餘）　（南淵北斯）
佛說救面然餓鬼陀羅尼經（二紙半）　（南行北念）
佛說甘露經陀羅尼（七行）　仝上
瑜伽集要救阿難陀羅尼燄口儀軌經（一卷）　（南止北斯）
佛說延壽妙門陀羅尼經（六紙餘）　（南興北深）
護命法門神咒經（九紙半）　（南莫北罔）
善法方便陀羅尼經（五紙餘）　仝上
金剛秘密善門陀羅尼經（四紙餘）　仝上
佛說七俱胝佛母準提大明陀羅尼經（并念誦觀行等法）
（十四紙）　（南改北莫）
<pb n="322"/>
佛說七俱胝佛母心大準提陀羅尼經（三紙）　（南改北莫）
七俱胝佛母所說準提陀羅尼經（一卷）　（南淵北莫）
佛說慈氏菩薩誓願陀羅尼經（一紙欠）　（南夙北臨）
百千印陀羅尼經（一紙餘）　行
六字大陀羅尼咒經（一紙欠）　行
六字咒王經（四紙餘）　（南莫北能）
六字神咒王經（六紙）　仝上
佛說聖六字大明王陀羅尼經（一紙半）　（南臨北命）
佛說大護明大陀羅尼經（五紙）　（南力北忠）
聖六字增壽大明陀羅尼經（一紙半）　（南履北臨）
佛說療痔病經（一紙）　當
佛說善樂長者經（二紙半）　（南興北深）
佛說能淨一切眼疾病陀羅尼經（一紙餘）　（南淵北斯）
佛說蓮華眼陀羅尼經（一紙欠）　（南盡北則）
佛說寶生陀羅尼經（一紙欠）　（南命北盡）
佛說尊勝大明王經（三紙欠）　（南命北則）
佛說金身陀羅尼經（二紙）　（南斯北夙）
佛說持世陀羅尼經（三紙餘）　行
佛說雨寶陀羅尼經（四紙欠）　（南流北興）
佛說大乘聖吉祥持世陀羅尼經（七紙）　（南竭北力）
聖持世陀羅尼經（六紙半）　（南忠北則）
佛說聖大總持王經（三紙半）　（南命北則）
佛說宿命智陀羅尼經（半紙）　（南夙北臨）
佛說缽蘭那賒嚩哩大陀羅尼經（二紙）　仝上
佛說俱枳羅陀羅尼經（一紙餘）　仝上
佛說妙色陀羅尼經（一紙欠）　仝上
佛說大七寶陀羅尼經（半紙）　行
佛說栴檀香身陀羅尼經（一紙餘）　（南夙北臨）
佛說無畏陀羅尼經（二紙欠）　（南思北之）
佛說施一切無畏陀羅尼經（二紙欠）　（南思北斯）
佛說熾盛光大威德消災吉祥陀羅尼經（紙半）　（南思北之）
佛說大威德金輪佛頂熾盛光如來消除一切
災難陀羅尼經（二紙餘）　仝上
佛說持明藏八大總持王經（五紙餘）　（南命北則）
佛說六門陀羅尼經（一紙）　行
佛說善夜經（三紙）　行
勝幢臂印陀羅尼經（紙半）　（南得北莫）
妙臂印幢陀羅尼經（一紙餘）　仝上
佛說普賢菩薩陀羅尼經（二紙餘）　（南命北盡）
佛說十八臂陀羅尼經（一紙）　（南夙北臨）
佛說勝旛瓔珞陀羅尼經（二紙）　（南臨北命）
佛說滅除五逆罪大陀羅尼經（一紙欠）　（南夙北臨）
佛說洛叉陀羅尼經（一紙餘）　仝上
佛說無量功德陀羅尼經（一紙欠）　仝上
佛說拔除罪障咒王經（二紙欠）　行
佛說一切法功德莊嚴王經（十三紙餘）　行
莊嚴王陀羅尼經（三紙）　行
八名普密陀羅尼經（紙半）　行
佛說秘密八名陀羅尼經（紙半）　（南興北深）
佛說如意寶總持王經（二紙餘）　（南命北則）
佛說一向出生菩薩經（一卷）　（南改北莫）
佛說無量門微密持經（半卷）　（南罔北莫）
佛說出生無量門持經（半卷）　仝上
阿難陀目佉尼訶離陀鄰尼經（九紙餘）　（南得北莫）
阿難陀目佉尼訶離陀經（九紙）　仝上
佛說無量門破魔陀羅尼經（十紙欠）　仝上
舍利弗陀羅尼經（七紙半）　仝上
出生無邊門陀羅尼經（十三紙餘）　仝上
佛說出生無邊門陀羅尼經（十紙）　（南流北興）
大方廣菩薩藏文殊師利根本儀軌經（二十卷南作十二卷
北作十卷）　（南則盡北若）
大方廣菩薩藏經中文殊師利根本一字陀羅
尼法（三紙欠）　（南必北能）
<pb n="323"/>
曼殊室利菩薩咒藏中一字咒王經（四紙半）　仝上
佛說大陀羅尼末法中一字心咒經（一卷）　（南羔北念）
金剛頂經曼殊室利菩薩五字心陀羅尼品（十紙欠）
　（南行北念）
文殊師利寶藏陀羅尼經（一卷）　（南景北羊）
聖閻曼德迦威怒王立成大神驗念誦法（六紙餘）
　（南竟北稿）
大方廣曼殊室利童真菩薩華嚴本教讚閻曼德
迦忿怒王真言阿毘遮嚕迦儀軌品（一卷）　（南學北稿）
文殊師利菩薩根本大教王經金翅鳥王品（十紙）
　（南取北止）
文殊問經字母品（二紙）　（南不北凊）
佛說最上意陀羅尼經（五紙欠）　（南命北則）
佛說聖最勝陀羅尼經（三紙半）　（南履北臨）
不空罥索神變真言經（三十卷）　（南良知過北必改得）
佛說不空罥索咒經（一卷）　（南才北過）
不空罥索神咒心經（一卷）　仝上
不空罥索咒心經（一卷）　仝上
聖觀自在菩薩不空王秘密心陀羅尼經（九紙半）
　（南淵北斯）
佛說大乘莊嚴寶王經（四卷）　竭
佛說大方廣曼殊室利經觀自在菩薩受記品第
一（一卷）　（南取北止）
佛說大方廣曼殊室利經觀自在多羅菩薩儀
軌經（十一紙）　（南川北止）
葉衣觀自在菩薩經（七紙餘）　（南不北凊）
阿唎多羅陀羅尼阿嚕力經（一卷）　（南川北流）
金剛恐怖集會方廣軌儀觀自在菩薩三世最勝
心明王經（一卷）　（南川北止）
十一面觀自在菩薩心密言念誦儀軌經（上中下仝卷）
　（南馨北止）
千手千眼觀世音菩薩廣大圓滿無礙大悲心陀
羅尼經（一卷）　（南必北能）
千手千眼觀世音菩薩姥陀羅尼身經（一卷）　仝上
千眼千臂觀世音菩薩陀羅尼神咒經（上下仝卷）
　仝上
觀自在菩薩怛嚩多唎隨心陀羅尼經（一卷）　仝上
如意輪陀羅尼經（一卷）　仝上
觀世音菩薩秘密藏神咒經（八紙欠）　仝上
觀世音菩薩如意摩尼陀羅尼經（六紙欠）　仝上
觀自在菩薩如意心陀羅尼經（三紙）　仝上
佛說觀自在菩薩母陀羅尼經（二紙餘）　（南興北深）
佛說一切如來名號陀羅尼經（二紙）　仝上
觀自在菩薩說普賢陀羅尼經（三紙半）　（南淵北斯）
清淨觀世音菩薩普賢陀羅尼經（五紙餘）　行
請觀世音菩薩消伏毒害陀羅尼經（一卷）　（南莫北能）
廣大蓮華莊嚴曼拏羅滅一切罪陀羅尼經（八紙半）
　（南命北盡）
佛說一髻尊陀羅尼經（十二紙欠）　（南思北斯）
佛說秘密三昧大教王經（四卷）　（南息北淵）
最上大乘金剛大教寶王經（上下仝卷）　（南履北臨）
妙臂菩薩所問經（四卷今作二卷）　（南盡北則）
蘇婆呼童子經（三卷）　（南羊北賢）
蘇悉地羯羅經（三卷北作四卷）　（南羊北克）
金剛頂瑜伽念珠經（一紙餘）　（南川北澄）
佛說金剛手菩薩降伏一切部多大教王經（三卷）
　（南履北淵）
金剛恐怖集會方廣軌儀觀自在菩薩三世最勝
心明王大威力烏樞瑟摩明王經（三卷）　（南川北止）
金剛手光明灌頂經最勝立印聖無動尊大威怒
王念誦儀軌法品（十二紙）　（南優北鍾）
聖迦抳忿怒金剛童子菩薩成就儀軌經（三卷北作二卷）
　（南取北言）
<pb n="324"/>
大乘方廣曼殊室利菩薩華嚴本教讚閻曼德迦
忿怒王真言大威德儀軌品（三紙）　（南竟北稿）
佛說妙吉祥瑜伽大教金剛陪囉嚩輪觀想成就
儀軌經（一卷）　（南夙北言）
金剛薩埵說頻那夜迦天成就儀軌經（四卷）　（南薄北思）
穢跡金剛說神通大滿陀羅尼法術靈要門經（三紙
餘）　（南馨北清）
穢跡金剛法禁百變法門經（四紙）　仝上
佛說金剛香菩薩大明成就儀軌經（三卷）　（南薄北思）
佛說虛空藏菩薩能滿諸願最勝心陀羅尼求聞
持法（四紙）　行
聖多羅菩薩一百八名陀羅尼經（六紙餘）　（南忠北則）
香王菩薩陀羅尼咒經（二紙）　行
增慧陀羅尼經（一紙欠）　（南履北臨）
佛說大摩里支菩薩經（七卷南作五卷北作四卷）　（南臨北盡）
佛說摩利支天陀羅尼咒經（二紙欠）　（南改北盡）
佛說末利支提婆華鬘經（一卷）　（南言北盡）
佛說摩利支天經（三紙餘）　（南思北盡）
佛說最上秘密那拏天經（上中下仝卷）　（南溫北澄）
佛說寶藏神大明曼拏羅儀軌經（上下合卷）　（南命北比）
速疾力驗摩醯首羅天說阿尾奢法（四紙）　（南學北杜）
大藥叉女歡喜母并愛子成就法（九紙半）　仝上
訶利帝母真言法（三紙欠）　（南無北隸）
佛說護諸童子陀羅尼咒經（三紙半）　行
囉嚩拏說救療小兒疾病經（八紙餘）　（南夙北臨）
千轉大明陀羅尼經（三紙）　（南臨北命）
佛說毘沙門天王經（七紙）　（南臨北盡）
阿吒婆拘鬼神大將上佛陀羅尼經（四紙餘）　行
寶賢陀羅尼經（紙半）　（南興北深）
幻師颰陀神咒經（一紙餘）　行
佛說大愛陀羅尼經（一紙欠）　（南夙北臨）
佛說陀羅尼集經（十二卷今作十三卷）　（南得能北忘罔）
佛說十一面觀世音神咒經（九紙欠）　（南改北能）
十一面神咒心經（八紙）　仝上
千轉陀羅尼觀世音菩薩咒經（二紙）　仝上
六字神咒經（二紙半）　（南改北能）
大聖大歡喜雙身毘那耶迦法（二紙半）　（南學北杜）
佛說大普賢陀羅尼經（一紙半）　行
佛說消除一切災障寶髻陀羅尼經（三紙半）　（南夙北臨）
大寒林聖難拏陀羅尼經（四紙餘）　（南力北忠）
佛說檀持羅麻油述經（一紙餘）　行
佛說摩尼羅亶經（二紙半）　行
佛說穰麌梨童女經（三紙餘）　（南流北興）
佛說安宅神咒經（三紙半）　行
佛說息除賊難陀羅尼經（一紙欠）　（南興北深）
佛說辟除賊害咒經（半紙餘）　行
佛說咒時氣病經（半紙）　行
佛說咒齒經（七行）　行
佛說咒目經（四行）　行
佛說咒小兒經（五行）　行
佛說除一切疾病陀羅尼經（一紙欠）　（南淵北斯）
佛說辟除諸惡陀羅尼經（一紙餘）　（南夙北臨）
咒三首經（一紙欠）　（南改北能）
梵本大悲神咒（二紙餘）
咒五首經（一紙餘）　（南改北能）
種種雜咒經（七紙）　（南改北莫）
最勝佛頂陀羅尼（二紙餘）　（南竭北忠）
大金剛妙高山樓閣陀羅尼（七紙半）　（南命北盡）
金剛摧碎陀羅尼（二紙）　（南思北斯）
佛說無量壽大智陀羅尼（八行）　（南興北深）
佛說宿命智陀羅尼（四行半）　仝上
佛說妙吉祥菩薩陀羅尼（二紙餘）　仝上
佛說慈氏菩薩陀羅尼（五行）　仝上
<pb n="325"/>
佛說虛空藏菩薩陀羅尼（七行）　仝上
拔一切業障根本得生淨土陀羅尼（九行）　貞
陀羅尼門諸部要目（四紙欠）　（南竟北隸）
<other>二密咒儀軌</other>
金剛頂經一切如來真實攝大乘現證大教王經
（二卷）　（南優北亦）
金剛頂瑜伽中略出念誦經（四卷）　（南景北念）
金剛頂瑜伽金剛薩埵五秘密修行念誦儀軌（一卷）
　（南竟北稿）
金剛頂瑜伽金剛薩埵儀軌（十紙餘）　（南學北杜）
金剛頂瑜伽經十八會指歸（八紙餘）　（南無北隸）
金剛頂瑜伽三十七尊禮（三紙半）　（南竟北隸）
一切秘密最上名義大教王儀軌（上下仝卷）　（南竟北杜）
妙吉祥平等瑜伽秘密觀身成佛儀軌（一卷）　（南優北鍾）
妙吉祥平等觀門大教王經略出護摩儀（七紙）　（南優北隸）
金剛王菩薩秘密念誦儀軌（十一紙欠）　（南無北稿）
金剛頂經瑜伽修習毘盧遮那三摩地法（一卷）　（南無北鍾）
不空罥索毘盧遮那佛大灌頂光真言（紙半）　（南思北斯）
大毘盧遮那成佛神變加持經略示七支念誦隨
行法（三紙欠）　（南學北杜）
大日經略攝念誦隨行法（二紙餘）　仝上
一字佛頂輪王念誦儀軌（七紙餘）　（南優北鍾）
瑜伽翳迦訖沙囉烏瑟尼沙斫訖囉真言安怛陀
那儀則一字頂輪王瑜伽經（五紙半）　（南竟北既）
金剛頂瑜伽護摩儀軌（一卷）　（南無北隸）
一字金輪王佛頂要略念誦法（三紙半）　（南學北杜）
佛頂尊勝陀羅尼念誦儀軌（八紙）　（南無北稿）
阿閦如來念誦供養法（十一紙餘）　仝上
金剛壽命陀羅尼念誦法（二紙餘）　（南學北杜）
佛說持明藏瑜伽大教尊那菩薩大明成就儀軌
經（四卷今作二卷）　（南夙北思）
佛說觀想佛母般若波羅密多菩薩經（二紙欠）　（南盡北則）
聖八千頌般若波羅密多一百八名真實圓義陀
羅尼經（二紙餘）　（南思北斯）
仁王護國般若波羅密多經道場念誦儀軌（一卷）
　（南優北鍾）
成就妙法蓮華經王瑜伽觀智儀軌（一卷）　（南學北杜）
金剛頂蓮華部心念誦儀軌（一卷）　（南無北鍾）
大樂金剛薩埵修行成就儀軌（十二紙）　（南竟北杜）
金剛頂瑜伽降三世成就極深密門（三紙）　（南學北杜）
佛說大乘觀想曼拏羅淨諸惡趣經（二卷北作一卷）　（南薄北止）
蘇悉地羯羅供養法（三卷今作二卷）　（南學北鍾）
不空罥索心咒王經（三卷北作二卷）　（南才北過）
不空罥索陀羅尼經（二卷）　仝上
瑜伽蓮華部念誦法（六紙欠）　（南優北鍾）
佛說一切佛攝相應大教王經聖觀自在菩薩念
誦儀軌經（八紙餘）　（南夙北止）
金剛頂瑜伽千手千眼觀自在菩薩修行儀軌經
（一卷）　（南無北英）
大悲心陀羅尼修行念誦略儀（七紙欠）　（南優北隸）
觀自在菩薩如意輪瑜伽念誦法（九紙半）　（南學北杜）
觀自在菩薩如意輪瑜伽法要（十紙）　（南行北念）
觀自在菩薩如意輪念誦儀軌（七紙半）　（南竟北杜）
佛說如意輪蓮華心如來修行觀門儀（九紙欠）　（南學北鍾）
金剛頂經瑜伽觀自在王如來修行法（一卷）　（南優北鍾）
金剛頂經觀自在王如來修行法（五紙）　仝上
聖觀自在菩薩心真言瑜伽觀行儀軌（五紙）　（南竟北稿）
觀自在多羅瑜伽念誦法（九紙餘）　仝上
普賢金剛薩埵瑜伽念誦儀（一卷）　（南無北隸）
金剛頂瑜伽他化自在天理趣會普賢修行念誦
儀軌（十一紙）　（南學北杜）
金剛頂勝初瑜伽普賢菩薩念誦法經（七紙餘）　（南無北稿）
金剛頂經瑜伽文殊師利菩薩法一品（二紙）　（南無北隸）
<pb n="326"/>
金剛頂超勝三界經說文殊五字真言勝相（二紙）
　（南優北隸）
大聖曼殊室利童子五字瑜伽法（三紙餘）　（南學北杜）
五字陀羅尼頌（七紙餘）　仝上
金剛頂瑜伽經文殊師利菩薩儀軌供養法（九紙）
　（南優北鍾）
佛說妙吉祥最勝根本大教經（三卷）　（南薄北取）
無能勝大明陀羅尼經（七紙半）　（南學北英）
無能勝大明心陀羅尼經（一紙半）　仝上
大虛空藏菩薩念誦法（四紙）　（南竟北稿）
大威怒烏芻澀摩儀軌（十一紙）　（南學北杜）
甘露軍茶利菩薩供養念誦成就儀軌（一卷）　（南竟北稿）
不動使者陀羅尼秘密法（一卷）　（南無北鍾）
佛說聖寶藏神儀軌經（上下仝卷）　（南命北止）
曼殊室利咒藏中校量數珠功德經（二紙欠）　（南才北知）
佛說校量數珠功德經（一紙半）　仝上
文殊所說最勝名義經（上下合卷）　（南優北群）
聖妙吉祥真實名經（一卷）　（南思北澄）
聖救度佛母二十一種禮讚經（三紙）　（南履北言）
佛說一切如來頂輪王一百八名讚經（一紙）　仝上
讚揚聖德多羅菩薩一百八名經（四紙欠）　（南盡北則）
七佛讚唄伽陀（二紙餘）　（南竭北言）
曼殊室利菩薩吉祥伽陀（紙半）　（南興北言）
曼殊室利菩薩吉祥伽陀（一紙餘）　（南竟北杜）
佛說文殊師利一百八名梵讚（三紙半）　（南深北言）
聖金剛手菩薩一百八名梵讚（三紙半）　（南夙北言）
佛說聖觀自在菩薩梵讚（二紙欠）　（南臨北言）
聖多羅菩薩梵讚（六紙欠）　（南履北言）
犍椎梵讚（七紙半）　（南深北言）
八大靈塔梵讚（紙半）　（南夙北言）
三身梵讚（一紙餘）　（南夙北言）
受菩提心戒儀（三紙）　（南竟北隸）
瑜伽集要燄口施食儀起教阿難陀緣由（四紙欠）
　（南淵北漆）
瑜伽集要燄口施食儀（二十四紙）　仝上
陀羅尼雜集（十卷）　（南封北卿）
閱藏知津總目卷第二
<sarticle><article>閱藏知津總目卷第三</article></sarticle>
北天目沙門釋智旭編次
<other>三般若部</other>
大般若波羅密多經（六百卷）　天地玄黃至珍李柰
放光般若波羅密經（三十卷）　菜重芥
摩訶般若波羅密經（三十卷）　薑海鹹
光讚般若波羅密經（十卷）　河
道行般若波羅密經（十卷）　淡
小品般若波羅密經（十卷）　鱗
佛母出生三法藏般若波羅密多經（二十五卷北作十四
卷）　（南似蘭北履薄）
佛母寶德藏般若波羅密經（三卷今作二卷）　（南履北臨）
大明度無極經（六卷）　潛
摩訶般若波羅密鈔經（五卷）　潛
勝天王般若波羅密經（七卷）　羽
文殊師利所說摩訶般若波羅密經（一卷）　翔
文殊師利所說般若波羅密經（一卷）　翔
佛說濡首菩薩無上清淨分衛經（二卷）　翔
金剛般若波羅密經（一卷）　羽
金剛般若波羅密經（一卷）　羽
金剛般若波羅密經（一卷）　羽
金剛能斷般若波羅密經（一卷）　翔
能斷金剛般若波羅密經（一卷）　翔
能斷金剛般若波羅密多經（一卷）　翔
仁王護國般若波羅密多經（二卷）　（南流北溫）
仁王護國般若波羅密經（二卷）　翔
<pb n="327"/>
佛說了義般若波羅密多經（二紙餘）　（南淵北斯）
佛說五十頌聖般若波羅密經（二紙欠）　（南履北臨）
佛說帝釋般若波羅密多心經（三紙餘）　仝上
般若波羅密多心經（十六行半）　翔
摩訶般若波羅密大明咒經（一紙欠）　翔
佛說聖佛母般若波羅密多經（紙半）　（南凊北薄）
<other>四法華部</other>
無量義經（一卷）　草
妙法蓮華經（七卷）　草
正法華經（十卷）　木
妙法蓮華經（八卷）　（南蓋北賴）
薩曇芬陀利經（半卷）　草
觀世音菩薩普門品（一卷）　（南＆CB21802;北草）
法華三昧經（半卷）　草
廣博嚴淨不退轉法輪經（四卷）　髮
不退轉法輪經（四卷）　髮
阿惟越致遮經（四卷）　（南此北蓋）
大薩遮尼乾子受記經（十卷）　豈
菩薩行方便境界神通變化經（三卷）　養
金剛三昧經（二卷）　（南賢北難）
大法鼓經（二卷）　染
佛說觀普賢菩薩行法經（一卷）　（南罔北短）
<other>五涅槃部</other>
大般涅槃經（四十卷）　（南率賓歸王北賓歸王鳴）
南本大般涅槃經（三十六卷）　（南鳴鳳在竹北鳳在竹白）
大般泥洹經（六卷）　（南白北食）
大般涅槃經後分（二卷）　白
佛說方等般泥洹經（二卷）　（南駒北白）
四童子三昧經（三卷）　仝上
大悲經（五卷）　駒
大乘方廣總持經（一卷）　（南五北才）
佛說濟諸方等學經（一卷）　仝上
集一切福德三昧經（三卷）　（南大北化）
等集眾德三昧經（三卷）　（南四北化）
摩訶摩耶經（二卷）　（南忘北彼）
大方等大雲經（四卷）　（南毀北男）
菩薩處胎經（五卷）　悲
中陰經（二卷）　（南絲北景）
佛說蓮華面經（上下仝卷）　（南詩北景）
<other>二小乘經</other>
增壹阿含經（五十卷）　形端表正空
佛說阿羅漢具德經（八紙半）　（南夙北臨）
佛說四人出現世間經（三紙欠）　（南福北緣）
佛說波斯匿王太后崩塵土坌身經（二紙半）　（南緣北善）
佛說給孤長者女得度因緣經（三卷南作二北作一）　（南蘭北薄）
須摩提女經（十四紙半）　（南緣北敬）
佛說三摩竭經（九紙）　（南尺北敬）
佛說婆羅門避死經（一紙欠）　（南緣北善）
食施獲五福報經（一紙餘）
頻婆娑羅王詣佛供養經（四紙欠）
佛說長者子六過出家經（二紙欠）
佛說鴦崛魔經（五紙）
佛說鴦崛髻經（五紙）
佛說力士移山經（四紙半）
佛說四未曾有法經（一紙餘）
佛說舍利弗目犍連遊四衢經（二紙餘）
七佛父母姓字經（三紙）
佛說放牛經（三紙餘）
緣起經（二紙欠）
佛說十一想思念如來經（一紙）
佛說四泥犁經（紙半）右十三經並同上
阿那邠邸化七子經（三紙餘）　（南緣北慶）
玉耶經（四紙欠）　慶
<pb n="328"/>
阿遫達經（一紙半）　慶
玉耶女經（三紙欠）　慶
大愛道般涅槃經（六紙餘）　（南緣北慶）
佛母般泥洹經（三紙餘）　仝上
舍衛國王夢見十事經（三紙半）　（南緣北善）
佛說國王不黎先尼十夢經（四紙欠）　仝上
中阿含經（六十卷）　作聖德建名立
佛說七知經（二紙）　（南積北緣）
佛說園生樹經（一紙半）　（南淵北斯）
佛說鹹水喻經（一紙半）　（南積北緣）
佛說薩缽多酥哩踰捺野經（三紙餘）　（南履北臨）
佛說一切流攝守因經（四紙欠）　（南積北緣）
佛說四諦經（七紙半）　（南積北善）
佛說恒水經（三紙欠）　仝上
佛說本相倚致經（二紙欠）　仝上
佛說緣本致經（一紙餘）　（南福北善）
佛說輪王七寶經（三紙半）　（南淵北斯）
佛說頂生王故事經（五紙欠）　（南福北善）
佛說文陀竭王經（三紙欠）　仝上
佛說頻婆娑羅王經（五紙）　（南興北臨）
佛說鐵城泥犁經（四紙餘）　（南福北緣）
佛說閻羅王五天使者經（二紙餘）　仝上
佛說古來世時經（四紙餘）　仝上
大正句王經（上下同卷）　（南興北深）
佛說阿那律八念經（三紙餘）　（南福北緣）
佛說離睡經（二紙餘）
佛說是法非法經（二紙半）
佛說求欲經（九紙餘）
佛說受歲經（三紙餘）
佛說梵志計水淨經（紙半）　五並仝上
佛說大生義經（六紙半）　（南凊北薄）
佛說苦陰經（四紙餘）　（南福北緣）
佛說苦陰因事經（四紙半）
佛說釋摩男本經（三紙餘）
佛說樂想經（一紙欠）
佛說漏分布經（五紙餘）
佛說阿耨颰經（五紙）
佛說諸法本經（一紙欠）
佛說瞿曇彌記果經（六紙欠）　七並仝上
佛說瞻婆比丘經（二紙半餘）　（南福北善）
佛說伏婬經（二紙餘）　（南福北緣）
佛說魔嬈亂經（七紙欠）
佛說弊魔試目連經（五紙欠）　仝上
佛說賴吒和羅經（九紙餘）　（南福北善）
佛說護國經（半卷）　（南溫北薄）
佛說帝釋所問經（十一紙餘）　（南溫北深）
佛說善生子經（六紙半）　（南福北善）
佛說數經（四紙餘）　仝上
佛說梵志頞波羅延問種尊經（六紙）　仝上
佛說須達經（三紙欠）　（南緣北善）
佛說長者施報經（六紙餘）　（南臨北盡）
三歸五戒慈心厭離功德經（一紙欠）　（南緣北善）
佛為黃竹園老婆羅門說學經（三紙餘）　仝上
佛說梵摩喻經（八紙欠）　仝上
佛說尊上經（三紙欠）　仝上
分別善惡報應經（上下仝卷）　（南力北竭）
佛說兜調經（三紙餘）　（南緣北善）
佛說鸚鵡經（八紙欠）　仝上
佛說意經（二紙餘）　仝上
佛說應法經（三紙餘）　仝上
佛說分別布施經（三紙欠）　（南凊北薄）
佛說息諍因緣經（半卷）　（南斯北夙）
佛說泥犁經（十一紙欠）　（南福北緣）
<pb n="329"/>
佛說齋經（四紙）　仝上
佛說優婆夷墮舍迦經（三紙欠）　仝上
八關齋經（一紙餘）　敬
佛說八種長養功德經（一紙）　（南馨北凊）
佛說鞞摩肅經（四紙半）　緣
佛說婆羅門子命終愛念不離經（三紙餘）　緣
佛說十支居士八城人經（二紙餘）　緣
佛說邪見經（一紙）　緣
佛說箭喻經（三紙餘）　緣
佛說長阿含經（二十二卷）　（南克念北習聽）
佛說七佛經（一卷）　（南深北命）
毘婆尸佛經（上下仝卷）　（南臨北盡）
佛般泥洹經（二卷）　（南禍北福）
大般泥洹經（三卷）　（南禍北駒）
佛說方等泥洹經（二卷）　仝上
佛說大堅固婆羅門緣起經（上下同卷）　（南淵北斯）
佛說人仙經（六紙半餘）　（南興北臨）
佛說白衣金幢二婆羅門緣起經（上中下仝卷）　（南馨北夙）
佛說尼拘陀梵志經（上下仝卷）　仝上
佛說大集法門經（二卷）　（南斯北薄）
長阿含十報法經（二卷今作一卷）　（南聽北因）
佛說人本欲生經（一卷）　（南禍北福）
佛說尸迦羅越六方禮經（五紙）　仝上
佛說信佛功德經（八紙）　（南興北深）
佛說大三摩惹經（四紙半）　（南臨北盡）
佛說梵志阿颰經（一卷）　（南禍北善）
佛說梵網六十二見經（一卷）　（南禍北福）
佛說寂志果經（一卷）　（南禍北善）
佛說樓炭經（六卷）　（南積北福）
起世經（十卷）　（南因北積）
起世因本經（十卷）　惡
雜阿含經（五十卷）　谷傳聲虛堂
別譯雜阿含經（二十卷今作十六卷）　（南習聽北禍因）
雜阿含經（一卷）　（南聽北因）
佛說七處三觀經（上下仝卷）　（南緣北慶）
五蘊皆空經（半紙餘）　（南緣北善）
佛說聖法印經（紙餘）　（南緣北慶）
佛說法印經（一紙餘）　（南凊北薄）
五陰譬喻經（二紙欠）　（南善北慶）
佛說水沫所漂經（二紙欠）
佛說不自守意經（一紙欠）
佛說滿願子經（二紙欠）
轉法輪經（紙半）
佛說三轉法輪經（二紙欠）
佛說八正道經（紙半）
難提釋經（三紙半）
佛說馬有三相經（一紙欠）
佛說馬有八態譬人經（一紙）　右九經並仝上
佛說戒德香經（一紙餘）　（南福北緣）
佛說戒香經（一紙）　（南興北深）
佛說相應相可經（一紙欠）　（南善北慶）
本事經（七卷）　（南與北孝）
佛本行集經（六十卷）　（南父事君日嚴北父事君日嚴與）
佛說諸佛經（三紙）　（南履北臨）
過去現在因果經（四卷）　（南慶北尺）
修行本起經（二卷）　（南善北尺）
太子瑞應本起經（二卷）　（南慶北尺）
異出菩薩本起經（十一紙）　維
中本起經（二卷）　（南積北緣）
佛說初分說經（上下合卷）　（南馨北夙）
佛說興起行經（三卷北作二卷）　（南與北當）
佛說眾許摩訶帝經（十三卷南作九卷北作七卷）　（南深北命）
佛垂般涅槃略說教誡經（五紙餘）　（南行北食）
<pb n="330"/>
佛臨涅槃記法住經（四紙欠）　（南賢北食）
佛說當來變經（二紙）　（南賢北景）
佛說法滅盡經（二紙欠）　仝上
般泥洹後灌臘經（一紙餘）　（南賢北食）
佛滅度後棺斂葬送經（二紙半）　（南當北食）
迦葉赴佛般涅槃經（二紙欠）　（南宜北既）
佛入涅槃密跡金剛力士哀戀經（五紙餘）　仝上
正法念處經（七十卷）　非寶寸陰是競資
妙法聖念處經（八卷今作四卷）　忠
佛說生經（五卷）　璧
佛說義足經（二卷）　璧
佛說大安般守意經（二卷）　敬
禪秘要法經（三卷）　（南尺北竭）
治禪病秘要經（二卷）　（南善北慶）
陰持入經（二卷）　（南孝北竭）
五百弟子自說本起經（一卷）　孝
佛說光明童子因緣經（四卷今作二卷）　（南斯北夙）
摩登伽經（二卷）　（南善北慶）
舍頭諫經（一卷）　仝上
摩鄧女經（二紙餘）　慶
摩鄧女解形中六事經（二紙餘）　慶
佛說奈女耆域因緣經（一卷）　（南慶北尺）
佛說奈女耆婆經（一卷）　仝上
佛說福力太子因緣經（上中下仝卷）　（南馨北夙）
佛說業報差別經（一卷）　（南與北當）
佛說輪迴五道罪福報應經（四紙欠）　（南孝北當）
佛說十八泥犁經（五紙欠）　敬
雜藏經（八紙餘）　（南善北璧）
餓鬼報應經（六紙欠）　仝上
鬼問目連經（三紙欠）　仝上
佛說十二品生死經（半紙餘）　（南孝北當）
佛說淨意優婆塞所問經（四紙半）　（南斯北夙）
無垢優婆夷問經（二紙餘）　當
阿難問事佛吉凶經（五紙餘）　（南善北慶）
慢法經（一紙）　仝上
阿難分別經（四紙半）　仝上
佛說分別善惡所起經（一卷）　敬
佛說較量壽命經（八紙餘）　（南力北則）
十二緣生祥瑞經（上下仝卷）　（南盡北則）
佛說處處經（一卷）　敬
天請問經（二紙餘）　當
佛說分別緣生經（一紙餘）　（南凊北薄）
嗟襪曩法天子受三歸依獲免惡道經（三紙餘）　（南力北則）
佛說出家功德經（四紙餘）　當
佛說大迦葉本經（四紙餘）　（南孝北當）
佛說龍王兄弟經（二紙欠）　（南尺北敬）
佛說羅云忍辱經（二紙半）　（南孝北當）
佛說梵摩難國王經（一紙餘）　當
佛說普達王經（三紙欠）　當
佛說末羅王經（紙餘）　（南孝北當）
佛說摩達國王經（一紙）　仝上
佛說旃陀越國王經（二紙半餘）　仝上
萍沙王五願經（六紙）　璧
佛說五王經（四紙餘）　當
犍陀國王經（一紙餘）　敬
未生怨經（三紙欠）　敬
琉璃王經（六紙）　璧
阿闍世王問五逆經（四紙餘）　（南尺北敬）
佛說解憂經（三紙欠）　（南深北命）
佛說無上處經（半紙餘）　當
佛說無常經（一紙欠）　（南當北孝）
佛說信解智力經（五紙）　（南興北臨）
佛說四無所畏經（二紙欠）　（南履北臨）
<pb n="331"/>
佛說四品法門經（四紙）　（南思北斯）
佛說法乘義決定經（上中下合卷）　（南言北之）
佛說決定義經（九紙半）　（南溫北薄）
佛說廣義法門經（八紙欠）　（南福北緣）
佛說普法義經（七紙餘）　緣
佛說海八德經（二紙餘）　（南尺北璧）
佛說法海經（二紙半）　仝上
佛說身毛喜豎經（三卷南作卷半北作一卷）　（南馨北夙）
黑氏梵志經（二紙半）　敬
長爪梵志請問經（二紙餘）　當
佛說婦人遇辜經（一紙餘）　孝
須摩提長者經（七紙餘）　敬
盧至長者因緣經（一卷）　當
佛說耶祇經（紙半餘）　（南孝北當）
佛說貧窮老公經（二紙）　（南尺北敬）
佛為阿支羅迦葉說自他作苦經（一紙半）　敬
佛說長者音悅經（三紙餘）　（南尺北敬）
佛說鬼子母經（三紙欠）　當
佛說孫多耶致經（二紙欠）　當
佛說八師經（三紙餘）　（南尺北敬）
佛說九橫經（一紙）　當
佛說沙曷比丘功德經（二紙）　（南孝北當）
佛說得道梯磴錫杖經（五紙欠）　（南尺北敬）
佛說呵鵰阿那含經（一紙半）　孝
佛說燈指因緣經（八紙欠）　孝
佛說五無返復經（二紙）　（南孝北當）
佛說五無返復經（二紙）　仝上
長者子懊惱三處經（二紙餘）　敬
五母子經（一紙半）　（南善北慶）
沙彌羅經（一紙餘）　慶
佛說栴檀樹經（二紙）　當
佛說佛大僧大經（五紙半）　（南孝北當）
阿鳩留經（三紙）　敬
佛說頞多和多耆經（一紙餘）　當
佛說越難經（一紙餘）　（南尺北敬）
佛說摩訶迦葉度貧母經（四紙欠）　孝
佛說布施經（二紙）　（南臨北則）
佛說五大施經（十行）　（南思北之）
佛說四天王經（二紙欠）　孝
佛說出家緣經（一紙餘）　敬
孝子經（二紙欠）　敬
佛說進學經（十七行）　（南尺北敬）
佛說賢者五福經（一紙欠）　當
佛說解夏經（二紙餘）　（南溫北深）
佛說蟻喻經（二紙欠）　（南淵北斯）
佛說自愛經（四紙欠）　（南孝北當）
佛說罵意經（十三紙餘）　敬
佛說堅意經（一紙餘）　（南尺北當）
佛說佛治身經（一紙欠）　（南宜北既）
佛說佛醫經（三紙餘）　（南終北明）
佛說治意經（一紙欠）　（南宜北既）
佛說大魚事經（一紙餘）　孝
佛說法受塵經（半紙餘）　敬
佛說阿含正行經（三紙欠）　敬
佛說所欲致患經（四紙半）　（南尺北敬）
佛說八無暇有暇經（三紙餘）　（南當北孝）
佛說譬喻經（一紙）　當
四願經（四紙欠）　敬
佛說四自侵經（四紙欠）　（南孝北當）
佛說諸行有為經（一紙餘）　（南力北忠）
佛說木患經（一紙餘）　當
佛說醫喻經（一紙餘）　（南馨北夙）
佛說中心經（四紙餘）　孝
<pb n="332"/>
佛說身觀經（二紙欠）　（南當北孝）
佛說禪行三十七品經（二紙）　仝上
禪行法想經（半紙餘）　敬
佛說新歲經（四紙）　當
佛說時非時經（二紙）　（南孝北當）
佛說護淨經（二紙）　當
佛說因緣僧護經（一卷）　（南當北竭）
比丘避女惡名欲自殺經（一紙欠）　（南當北孝）
阿難同學經（二紙餘）　（南緣北善）
佛說月喻經（二紙欠）　（南馨北夙）
佛說灌頂王喻經（一紙欠）　仝上
佛說比丘聽施經（二紙餘）　當
佛說見正經（五紙半）　孝
佛說略教誡經（一紙）　當
佛說父母恩難報經（一紙欠）　當
佛說淨飯王般涅槃經（五紙半）　（南尺北當）
猘狗經（一紙半）　敬
佛說群牛譬經（一紙餘）　當
佛為年少比丘說正事經（一紙半）　（南孝北當）
分別經（四紙餘）　敬
佛說阿難七夢經（一紙欠）　孝
阿難四事經（三紙）　敬
佛說五苦章句經（十二紙欠）　（南尺北當）
佛說月光菩薩經（五紙欠）　（南臨北盡）
未曾有因緣經（三卷）　（南彼北靡）
除恐災患經（一卷）　（南罔北短）
佛說孛經（一卷）　（南忘北彼）
天王太子辟羅經（一紙半）　（南賢北景）
佛說八大靈塔名號經（一紙餘）　（南夙北臨）
佛說溫室洗浴眾僧經（三紙欠）　（南莫北短）
諸德福田經（五紙餘）　（南忘北彼）
佛為海龍王說法印經（半紙）　（南賢北景）
賓頭盧突羅闍為優陀延王說法經（七紙欠）　（南甚北墳）
賢愚因緣經（十三卷）　（南誡美北左達）
雜寶藏經（八卷）　（南業北既）
撰集百緣經（十卷）　（南慎北承）
<other>第二律藏</other>二分一大乘律二小乘律
<other>一大乘律</other>
佛說梵網經（二卷）　（南攝北安）
菩薩瓔珞本業經（二卷）　（南職北篤）
菩薩善戒經（九卷）　（南仕攝北辭）
菩薩善戒經（一卷連前經）
佛說受十善戒經（一卷）　（南職北篤）
佛說十善業道經（五紙欠）　（南從北初）
佛為娑伽羅龍王所說大乘法經（八紙半）　（南命北盡）
文殊師利問經（二卷）　染
佛說菩薩內戒經（一卷）　（南從北言）
佛藏經（四卷）　（南職北篤）
優婆塞戒經（七卷）　（南攝北定）
佛說法律三昧經（七紙欠）　（南從北初）
清淨毘尼方廣經（一卷）　仝上
佛說文殊師利淨律經（一卷）　（南從北言）
寂調音所問經（一卷）　（南從北定）
佛說文殊悔過經（一卷）　仝上
三曼陀颰陀羅菩薩經（六紙）　（南從北初）
菩薩藏經（九紙欠）　仝上
舍利弗悔過經（四紙）　（南從北初）
大乘三聚懺悔經（一卷）　（南從北定）
佛說淨業障經（一卷）　（南職北篤）
佛說善恭敬經（六紙欠）　（南效北良）
佛說正恭敬經（四紙餘）　仝上
佛說大乘戒經（一紙欠）　（南履北臨）
菩薩戒羯磨文（五紙餘）　（南職北篤）
<pb n="333"/>
菩薩戒本經（一卷）　仝上
菩薩優婆塞五戒威儀經（一卷）　（南從北言）
菩薩戒本（一卷）　（南職北篤）
菩薩受齋經（二紙餘）　（南從北初）
菩薩五法懺悔經（一紙半）　仝上
<other>二小乘律</other>
四分律藏（六十卷）　（南訓入奉母儀諸姑北業所基籍甚無）
四分戒本（一卷）　（南姑北外）
四分戒本（一卷）　仝上
比丘尼戒本（一卷）　（南叔北外）
曇無德律部雜羯磨（一卷北作二卷）　（南猶北受）
羯磨（二卷）　（南猶北婦）
四分比丘尼羯磨法（一卷）　（南猶北卑）
四分僧羯磨（三卷北作五卷）　（南子北卑）
尼羯磨（三卷北作五卷）　（南子北榮）
摩訶僧祇律（四十卷北作四十六卷）　（南政存以甘棠北攝職從政存）
波羅提木叉僧祇戒本（一卷）　（南貴北外）
比丘尼僧祇律波羅提木叉戒經（一卷）　（南婦北隨）
彌沙塞部五分律（三十卷）　（南隨外受傅北而益詠）
五分戒本（一卷）　（南棠北外）
五分比丘尼戒本（一卷）　（南叔北外）
彌沙塞羯磨本（一卷北作二卷）　（南叔北隨）
十誦律（五十八卷北作六十五卷）　（南去而益詠樂殊貴北誠美慎終宜令榮）
十誦毘尼序（三卷）　（南貴北婦）
十誦比丘戒本（一卷）　（南傅北外）
十誦比丘尼戒本（一卷）　仝上
大沙門百一羯磨法（一卷）　（南叔北外）
十誦羯磨比丘要用（一卷）　（南叔北受）
薩婆多毘尼毘婆沙（八卷）續（一卷）　（南氣北夫）
薩婆多毘尼摩得勒伽（十卷）　（南懷北下）
根本說一切有部毘奈耶（五十卷）　（南賤禮別尊卑北竟學優登仕）
根本說一切有部苾芻尼毘奈耶（二十卷）　（南上和北貴賤）
根本說一切有部毘奈耶雜事（四十卷）　（南下至唱北以至去）
根本說一切有部毘奈耶破僧事（二十卷）　（南連枝北樂殊）
根本說一切有部尼陀那（五卷）目得迦（五卷）　（南婦北睦）
根本說一切有部百一羯磨（十卷）　（南伯北和）
根本說一切有部戒經（一卷）　（南傅北初）
根本說一切有部苾芻尼戒經（一卷）　（南傅北隨）
根本說一切有部毘奈耶尼陀那目得迦攝頌雜
事攝頌（一卷）　（南比北唱）
根本薩婆多部律攝（十四卷）　（南兒孔北尊卑）
根本說一切有部毘奈耶頌（三卷）　（南比北婦）
根本說一切有部出家授近圓羯磨儀軌（一卷）　（南交北夫）
苾芻習略法（一卷）　仝上
戒因緣經（十卷）　（南兄北上）
解脫戒本經（一卷）　（南傅北初）
善見毘婆沙律（十八卷）　（南弟同北禮別）
毘尼母經（八卷）　（南交北唱）
佛阿毘曇經（二卷）　同
舍利弗問經（十三紙半）　（南子北隨）
優波離問經（一卷）　（南叔北隨）
佛說目連所問經（二紙欠）　（南盡北則）
犯戒罪輕重經（一紙半）　（南比北初）
迦葉禁戒經（二紙餘）　仝上
律二十二明了論（一卷）　（南孔北唱）
大比丘三千威儀（二卷）　（南孔北別）
沙彌十戒法并威儀（一卷）　（南叔北婦）
沙彌威儀（八紙餘）　（南叔北受）
佛說沙彌十戒儀則經（三紙半）　（南忠北則）
沙彌尼戒經（四紙欠）　（南子北隨）
沙彌尼離戒文（三紙餘）　（南叔北受）
佛說優婆塞五戒相經（一卷）　（南比北初）
佛說戒消災經（三紙）　仝上
<pb n="334"/>
佛說大愛道比丘尼經（二卷）　（南比北隨）
佛說苾芻五法經（四紙餘）　（南盡北則）
佛說苾芻迦尸迦十法經（二紙半）　仝上
佛說五恐怖世經（一紙）　當
佛說齋經（三紙）　（南福北緣）
附疑似雜偽律
佛說目連問戒律中五百輕重事經（一卷）　（南猶北隨）
閱藏知津總目卷第三
<sarticle><article>閱藏知津總目卷第四</article></sarticle>
北天目沙門釋智旭編次
<other>第三論藏</other>二分一大乘論二小乘論
<other>一大乘論</other>又三一釋經論二宗經論三諸論釋
<other>一釋經論</other>又二一西土二此土
<other>一西土大乘釋經論</other>
十住毘婆沙論（十五卷）　（南志滿北規仁）
十地經論（十二卷）　（南惻造北離節）
大方廣佛華嚴經入法界品四十二字觀（六紙欠）
　（南竟北隸）
彌勒菩薩所問經論（七卷）　（南造北顛）
大寶積經論（四卷）　（南弗北虧）
無量壽經優波提舍（七紙欠）　（南次北顛）
寶髻經四法優波提舍（一卷）　（南弗北靜）
轉法輪經優波提舍（九紙）　仝上
三具足經優波提舍（一卷）　（南造北節）
佛地經論（七卷）　（南次北節）
勝思惟梵天所問經論（三卷）　（南離北弗）
文殊師利菩薩問菩提經論（二卷）　仝上
略述金剛頂瑜伽分別聖位修證法門（十二紙）　（南優北鍾）
大樂金剛不空真實三昧耶經般若波羅密多理
趣釋（二卷）　（南竟北稿）
般若波羅密多理趣經大安樂不空三昧真實金
剛菩薩等一十七聖大曼荼羅義述（二紙半）　（南竟北隸）
瑜伽金剛頂經釋字母品（二紙欠）　（南取北止）
仁王般若陀羅尼釋（六紙餘）　（南學北杜）
諸教決定名義論（三紙半）　（南壁北古）
聖佛母般若波羅密多九頌精義論（七紙半）　仝上
佛母般若波羅密多圓集要義論（二紙半）　（南書北星）
金剛頂瑜伽中發阿耨多羅三藐三菩提心論（六紙
餘）　（南壁北通）
事師法五十頌（二紙餘）　（南優北言）
大智度論（一百卷）　（南友投分切磨箴規仁慈隱北傅訓入奉母儀諸姑伯叔）
金剛般若波羅密經論（三卷）　（南次北受）
能斷金剛般若波羅密多經論頌（七十七偈）　（南次北顛）
金剛般若波羅密經論（三卷）　（南弗北受）
能斷金剛般若波羅密多經論釋（三卷）　（南弗北虧）
金剛般若波羅密經破取著不壞假名論（二卷）　（南離北弗）
妙法蓮華經優波提舍（二卷）　（南離北虧）
妙法蓮華經論優波提舍（二卷）　仝上
大般涅槃經論（九紙餘）　（南弗北顛）
涅槃經本有今無偈論（五紙半）　仝上
遺教經論（一卷）　（南離北顛）
<other>二此土大乘釋經論</other>
大方廣佛華嚴經疏（四十卷北作六十卷）　（南頗至最北用至威）
華嚴經隨疏演義鈔（六十卷北作九十卷）　（南精至丹北沙至禹）
大方廣佛華嚴經疏鈔（三十卷）　稷稅熟
華嚴一乘教義分齊章（三卷北作四卷）　（南丹北跡）
華嚴經指歸（一卷）　（南青北跡）
華嚴經明法品內立三寶章（二卷）　仝上
大方廣圓覺脩多羅了義經略疏之鈔（三十卷）
　治本於　　大方廣圓覺脩多羅了義經疏（四卷）　（南石北＆CB21802;）
佛說阿彌陀經疏（七紙）　（南青北百）
佛說觀無量壽佛經疏（一卷）　（南法北約）
楞伽阿跋多羅寶經註解（四卷今作八卷）　（北主南＆CB21802;）
<pb n="335"/>
維摩詰所說經註（六卷北作十卷）　務
維摩詰所說經疏（十卷）　（元朝藏中謙字號南北二藏並＆CB21802;）
維摩詰所說經記（六卷）　（元朝藏中謹字號南北二藏並＆CB21802;）
四教義（六卷）　弊
金光明經玄義（二卷）　（南遵北會）
金光明經文句（六卷）　（南約北盟）
盂蘭盆經疏（一卷）　（南青北百）
首楞嚴經義海（三十卷）　（南九州禹北翦頗牧）
大佛頂首楞嚴經會解（二十卷）　綿邈
請觀音經疏（一卷）　（南煩北法）
金剛般若經疏（一卷）　（南法北會）
金剛經疏論纂要（三卷）　農
釋金剛經刊定記（七卷）　農
仁王護國般若經疏（五卷）　韓
般若波羅密多心經略疏（九紙）　（南青北百）
般若波羅密多心經集註（一卷）　（南石北＆CB21802;）
妙法蓮華經玄義（二十卷）　（南寔寧北密勿）
妙法蓮華經文句（二十卷）　（南更霸北實寧）
觀音玄義（二卷）　（南何北遵）
觀音義疏（二卷）　仝上
妙法蓮華經要解（二十卷）　曠遠
大般涅槃經玄義（二卷）　（南踐北滅）
大般涅槃經疏（古十八卷南作二十六卷北作三十三卷）　（南土會盟北滅虢踐）
佛遺教經論疏節要（一卷）　（南丹北跡）
菩薩戒義疏（二卷）　（南遵北何）
<other>二宗經論</other>又二一西土二此土
<other>一西土大乘宗經論</other>
瑜伽師地論（百卷）　（南節至靜北猶至氣）
菩薩地持經（八卷）　（南登北安）
決定藏論（三卷）　（南好北性）
王法正理論（一卷）　（南心北退）
顯揚聖教論（二十卷）　（南情逸北分切）
顯揚聖教論頌（一卷）　（南心北退）
大乘阿毘達磨集論（七卷）　仝上
大乘阿毘達磨雜集論（十六卷）　（南動神北磨箴）
辯中邊論頌（五紙半）　（南爵北靜）
辯中邊論（三卷）　仝上
中邊分別論（二卷）　（南移北情）
攝大乘論本（三卷）　仝上
攝大乘論（三卷）　（南物北隱）
攝大乘論（二卷）　仝上
楞伽經唯識論（十九紙）　（南都北靜）
大乘唯識論（十紙）　仝上
唯識二十論（八紙）　仝上
唯識三十論（三紙餘）　（南自北沛）
大乘成業論（一卷）　（南爵北匪）
業成就論（一卷）　仝上
大乘五蘊論（七紙）　（南都北投）
因明正理門論本（一卷）　（南爵北匪）
因明正理門論（一卷）　仝上
因明入正理論（五紙）　（南自北沛）
大乘百法明門論（一紙餘）　（南華北沛）
觀所緣緣論（二紙餘）　（南華北投）
無相思塵論（二紙半）　仝上
三無性論（二卷）　（南邑北沛）
顯識論顯識品（十一紙餘）　（南自北沛）
轉識論（六紙）　（南都北沛）
大乘起信論（二卷唐譯）　（南邑北情）
大乘起信論（一卷）　仝上
大宗地玄文本論（八卷今作四卷）　（南羅北疑）
十二門論（一卷）　（南守北造）
菩提心離相論（七紙）　（南書北星）
菩提資糧論（六卷）　（南滿北仁）
<pb n="336"/>
發菩提心論（二卷）　（南邑北沛）
廣釋菩提心論（一二仝卷）　（南壁北疑）
菩提心觀釋（二紙餘）　（南履北臨）
大乘法界無差別論（六紙）　（南華北逸）
大乘法界無差別論（六紙欠）　（南壁北通）
壹輸盧迦論（三紙欠）　（南華北沛）
六十頌如理論（三紙餘）　（南書北星）
大乘二十頌論（一紙餘）　仝上
大乘破有論（一紙餘）　仝上
方便心論（一卷）　（南邑北逸）
迴諍論（一卷）　（南華北逸）
中論（四卷）　（南神北箴）
般若燈論（十五卷）　（南疲守北惻造）
大乘中觀釋論（九卷今作四卷）　（南壁北通）
順中論（二卷）　（南移北情）
百字論（七紙欠）　（南華北逸）
百論（二卷）　（南守北造）
廣百論本（一卷僅十紙）　仝上
十八空論（一卷）　仝上
取因假設論（七紙半）　（南華北匪）
觀總相論頌（十一偈）　仝上
掌中論（二紙）　（南華北逸）
解拳論（二紙欠）　仝上
入大乘論（二卷）　（南都北靜）
佛性論（四卷）　（南爵北匪）
究竟一乘寶性論（五卷）　（南自北性）
大乘寶要義論（十卷今作五卷）　（南書北星）
大乘集菩薩學論（二十五卷今作十一卷）　（南府北轉疑）
集大乘相論（上下共十四紙）　（南書北星）
集諸法寶最上義論（上下仝卷）　仝上
六門教授習定論（一卷）　（南華北匪）
大乘莊嚴經論（十三卷）　（南意移北次弗）
大莊嚴經論（十五卷）　（南逐物北慈隱）
菩薩本生鬘論（十六卷今作十卷）　（南經北右）
大丈夫論（二卷）　（南都北靜）
提婆菩薩破楞伽經中外道小乘四宗論（五紙）
　（南華北逸）
提婆菩薩釋楞伽經中外道小乘涅槃論（四紙半）
　（南華北逸）
大乘掌珍論（二卷）　（南都北性）
如實論（一卷）　（南華北逸）
手杖論（六紙欠）　（南華北匪）
寶行王正論（一卷）　（南邑北逸）
佛說法集名數經（六紙欠）　（南忠北則）
惟日雜難經（十三紙半）　（南終北明）
五門禪經要用法（一卷）　（南令北英）
坐禪三昧法門經（二卷）　（南令北墳）
禪法要解經（二卷）　（南榮北集）
思惟要略法（八紙半）　（南終北英）
菩薩訶色欲法（一紙欠）　（南宜北稿）
禪要訶欲經（三紙餘）　（南令北聚）
小道地經（三紙餘）　（南籍北既）
修行道地經（八卷）　（南終北明）
道地經（一卷）　（南慎北明）
眾經撰雜譬喻（二卷）　（南所北群）
舊雜譬喻經（二卷）　（南所北聚）
雜譬喻經（二卷北作一卷）　（南所北群）
雜譬喻經（二卷）　（南所北英）
菩提行經（四卷今作二卷）　（南甚北亦）
讚法界頌（六紙）　（南力北言）
廣發大願頌（一紙餘）　（南甚北英）
佛三身讚（八行偈）　（南興北言）
佛一百八名讚（二紙餘）　（南臨北言）
<pb n="337"/>
一百五十讚佛頌（七紙餘）　（南籍北隸）
佛吉祥德讚（上中下仝卷）　（南無北漆）
聖觀自在菩薩功德讚（七言四十六偈）　（南竟北言）
讚觀世音菩薩頌（三紙欠）　（南籍北言）
聖者文殊師利發菩提心願文（十三行）　（南思北澄）
大聖文殊師利菩薩讚佛法身禮（三紙餘四十偈）　（南竟北隸）
百千頌大集經地藏菩薩請問法身讚（六紙欠）　（南無北隸）
<other>二此土大乘宗經論</other>
肇論（三卷）　（二藏俱＆CB21802;）
寶藏論（一卷）　敦
大乘止觀法門（四卷）　（南踐北途）
法華經安樂行義（一卷）　（南煩北土）
諸法無諍三昧法門（二卷）　（南煩北途）
摩訶止觀（二十卷）　（南困衡北霸趙）
釋禪波羅密次第法門（十卷）　（南刑北煩）
六妙門禪法（一卷）　（元藏謹字號南北藏並＆CB21802;）
修習止觀坐禪法要（二卷）　（南踐北途）
釋摩訶般若波羅密經覺意三昧（一卷）　（南煩北法）
四念處（四卷）　仝上
法界次第初門（三卷）　（南剪北刑）
淨土十疑論（一卷）　（南起北刑）
觀心論　（二藏俱＆CB21802;）
<other>三諸論釋</other>又二一西土二此土
<other>一西土大乘諸論釋</other>
瑜伽師地論釋（一卷）　（南心北退）
攝大乘論釋（十卷）　（南持北枝）
攝大乘論釋（十五卷）　（南操好北友投）
攝大乘論釋（十卷）　（南堅北連）
攝大乘論釋（十卷）　（南雅北交）
成唯識論（十卷）　（南縻北義）
成唯識寶生論（五卷）　（南自北沛）
大乘廣五蘊論（十三紙半）　（南都北投）
觀所緣緣論釋（八紙餘）　（南華北投）
釋摩訶衍論（十卷）　（元藏笙字號南北藏俱＆CB21802;）
廣百論釋論（十卷）　（南真北廉）
<other>二此土大乘諸論釋</other>
華嚴懸談會玄記（四十卷）　鉅野洞庭
佛說觀無量壽佛經疏妙宗鈔（六卷）　（南韓北約）
金光明經玄義拾遺記（六卷）　（南遵北會）
金光明經文句記（十二卷）　（南約法北盟何）
請觀音經疏闡義鈔（四卷）　（南煩北法）
仁王護國般若經疏神寶記（四卷）　（南弊北韓）
般若波羅密多心經略疏連珠記（一卷北作二卷）　（南青北百）
佛母般若波羅密多圓集要義論釋（四卷今作二卷）　（南書北星）
法華玄義釋籤（二十卷）　（南晉楚北多士）
法華文句記（二十卷北作三十卷　（南趙魏北晉楚更）
觀音玄義記（四卷）　（南何北遵）
觀音義疏記（四卷）　（南何北遵約）
涅槃玄義發源機要（四卷）　土
大乘百法明門論解（一卷）　敦
大乘起信論疏（五卷）　巖
大乘起信論疏筆削記（十五卷）　巖岫
肇論新疏游刃（二十卷）　杳冥
摩訶止觀輔行傳弘決（四十卷）　（南假途滅虢北魏困橫假）
止觀義例（二卷）　（南踐北途）
止觀大意（十紙餘）　（南翦北起）
觀心論疏（三卷北作五卷）　（南起北刑）
<other>二小乘論</other>
立世阿毘曇論（十卷）　（南聚北弁）
阿毘達磨集異門足論（二十卷）　（南邙面北甲帳）
舍利弗阿毘曇論（二十二卷北作三十卷）　（南群英杜北驚圖寫）
阿毘達磨法蘊足論（十二卷北作十卷）　（南背北陛）
施設論（七卷今作三卷）　（南壁北通）
<pb n="338"/>
阿毘達磨發智論（二十卷）　（南二京北傍啟）
阿毘曇八犍度論（三十卷）　（南夏東西北彩仙靈）
阿毘達磨大毘婆沙論（二百卷）　（南圖至席北心至縻）
阿毘曇毘婆沙論（八十二卷北作八十卷）　（南宮至驚北都至京）
鞞婆沙論（十四卷）　（南鍾隸北肆筵）
阿毘達磨俱舍論（三十卷）　（南笙陞階北樓觀飛）
阿毘達磨俱舍釋論（二十二卷）　（南鼓瑟吹北禽獸畫）
阿毘達磨俱舍論頌本（一卷）　（南吹北畫）
阿毘達磨順正理論（八十卷）　（南納至通北背至涇）
阿毘達磨藏顯宗論（四十卷）　（南廣內左達北宮殿盤鬱）
阿毘達磨識身足論（十六卷）　（南洛浮北設席）
阿毘達磨界身足論（三卷）　（南浮北席）
阿毘達磨品類足論（十八卷）　（南渭據北對楹）
眾事分阿毘曇論（十二卷）　（南據涇北陞階）
阿毘曇心論（四卷）　（南承北瑟）
法勝阿毘曇心論（六卷）　（南承北納）
雜阿毘曇心論（十一卷北作十六卷）　（南明既北鼓瑟）
阿毘曇甘露味論（二卷）　（南既北楹）
入阿毘達磨論（二卷）　（南墳北笙）
五事毘婆沙論（二卷北作一卷）　（南杜北席）
阿毘曇五法行經（九紙半）　（南籍北墳）
尊婆須密菩薩所集論（十卷北作十五卷）　（南集墳北吹笙）
成實論（二十卷）　（南典亦北丙舍）
四諦論（四卷北作三卷）　（南漆北逸）
解脫道論（十二卷）　（南稿北階納）
隨相論（二卷）　（南既北筵）
緣生論（一卷）　（南華北匪）
大乘緣生論（十紙半）　（南壁北右）
十二因緣論（三紙）　（南華北沛）
止觀門論頌（四紙欠）　（南華北匪）
金剛針論（八紙欠）　（南書北星）
彰所知論（二卷南作一卷）　（南羅北通）
三法度論（三卷）　（南墳北畫）
四阿含暮抄解（二卷）　（南籍北英）
三彌底部論（二卷）　（南隸北畫）
分別功德論（三卷）　（南漆北笙）
阿含口解十二因緣經（七紙欠）　（南籍北既）
辟支佛因緣論（一卷）　（南漆北逸）
四品學法（一紙半）　（南宜北稿）
異部宗輪論（七紙餘）　（南漆北席）
十八部論（六紙半）　仝上
部異執論（八紙餘）　仝上
<other>第四雜藏</other>二分一西土撰述二此方撰述
<other>一西土撰述</other>
佛說四十二章經（六紙）　（南尺北璧）
大乘修行菩薩行門諸經要集（三卷）　（南宜北英）
八大人覺經（一紙欠）　（南賢北維）
菩薩內習六波羅密經（三紙欠）　（南賢北悲）
出曜經（本名論二十卷）　（南定篤初北廣內）
法句譬喻經（四卷）　（南籍北亦）
法句經（二卷）　（南所北群）
法集要頌經（四卷）　（南甚北隸）
佛本行經（七卷）　（南初北達）
佛所行讚經（五卷）　（南美北典）
僧伽羅剎所集佛行經（五卷）　（南宜北典）
僧伽斯那所撰菩薩本緣經（四卷）　（南令北聚）
師子素馱娑王斷肉經（三紙）　（南賢北景）
十二游經（四紙半）　（南終北英）
達磨多羅禪經（二卷）　（南榮北集）
內身觀章句經（三紙欠）　（南令北聚）
法觀經（四紙半）　仝上
三慧經（十一紙）　（南籍北墳）
佛使比丘迦旃延說法沒盡偈（五紙餘）　（南宜北既）
<pb n="339"/>
迦丁比丘說當來變經（七紙半）　（南甚北英）
大阿羅漢難提密多羅所說法住記（六紙半）　（南甚北漆）
撰集三藏及雜藏傳（七紙餘）　（南籍北漆）
迦葉結經（八紙欠）　（南籍北聚）
密跡力士大權神王經偈頌（一卷南無偈頌二字）　（南學北杜）
請賓頭盧經（一紙餘）　（南甚北墳）
那先比丘經（三卷）　（南業北聚）
阿育王譬喻經（五紙餘）　（南基北墳）
百喻經（二卷）　（南令北群）
無明羅剎經（一卷）　（南所北群）
龍樹菩薩為禪陀迦王說法要偈（七紙半）　（南甚北漆）
勸發諸王要偈（六紙餘）　（南甚北隸）
龍樹菩薩勸誡王頌（七紙欠）　仝上
大勇菩薩分別業報略經（八紙）　（南甚北墳）
十不善業道經（一紙餘）　（南優北英）
賢聖集伽陀一百頌（五紙餘）　（南甚北英）
勝軍化世百喻伽陀經（七紙欠）　（南盡北則）
六道伽陀經（五紙）　仝上
文殊師利菩薩及諸仙所說吉凶時日善惡宿曜
經（二卷）　（南優北亦）
迦葉仙人說醫女人經（三紙欠）　（南夙北臨）
付法藏因緣經（本名傳六卷）　（南榮北集）
馬鳴菩薩傳
龍樹菩薩傳
提婆菩薩傳（三傳仝卷共九紙半）　（南籍北漆）
婆藪槃豆傳（九紙）　（南甚北漆）
阿育王傳（五卷）　（南基北漆）
阿育王經（十卷南作五卷半北作六卷）　（南基北墳）
阿育王子法益壞目因緣經（一卷）　（南所北群）
附外道論
勝宗十句義論（十紙作一卷）　（南吹北納）
金七十論（三卷）　（南羅北疑）
附疑偽經（本是此土撰述。但既名經，不可攝於十五科中，故姑附此。）
大明仁孝皇后夢感佛說第一希有大功德經
（二卷）　（南大北史）
<other>二此方撰述（分十五科）</other>
<other>一懺儀</other>
慈悲道場懺法（十卷）　（南茂北公）
方等三昧行法（一卷）　（南起北刑）
法華三昧懺儀（一卷）　（南實北輔）
法華三昧行事運想補助儀（二紙半）（即附懺儀後）
慈悲水懺法（三卷）
金光明懺法補助儀（一卷）
金光明最勝懺儀（五紙半）
往生淨土懺願儀（十二紙）
請觀世音菩薩消伏毒害陀羅尼三昧儀（十四紙）
千手千眼大悲心咒行法（十五紙餘）
熾盛光道場念誦儀（十三紙半）
觀自在菩薩如意輪咒課法（十紙半）
禮法華經儀式（一紙餘）
釋迦如來涅槃禮讚文（六紙餘）　右十二種並仝上
集諸經禮懺悔文（二卷北作四卷）　（南功北桓）
天台智者大師齋忌禮讚文（六紙餘）　（南實北起）
<other>二淨土</other>
往生淨土決疑行願二門（九紙）　（南實北輔）
淨土境觀要門（六紙餘）　（南刑北起）
蓮宗寶鑑（七卷）　素
阿彌陀經不思議神力傳（一紙餘）　貞
<other>三台宗</other>
南嶽思大禪師立誓願文（一卷）　起
天台智者大師禪門口訣（一卷）　（南起北約）
天台智者大師別傳（一卷）　（南翦北起）
天台八教大意（一卷）　（南翦北韓）
<pb n="340"/>
國清百錄（四卷）　（南起北弊）
永嘉集（一卷）　起
金剛錍（一卷）　（南翦北起）
始終心要（一紙）　（南翦北起）
十不二門（九紙）
十不二門指要鈔（二卷）
修懺要旨（九紙）
法智遺編觀心二百問（一卷）　右五種並仝上
天台傳佛心印記（八紙）　（南刑北起）
天台四教儀（一卷）　（南翦北會）
天台四教儀集註（十卷）　稼
<other>四禪宗</other>
宗鏡錄（百卷）　（南阿至孰北策至谿）
景德傳燈錄（三十卷）　（南桓公輔北合濟弱）
續傳燈錄（三十六卷）　（南合濟弱扶北＆CB21802;）
傳法正宗記（十卷）　（南綺北迴）
傳法正宗論（二卷）　（南迴北綺）
宗門統要續集（二十卷北作二十一卷）　（南漢惠北扶傾綺）
禪宗正脈（二十卷）　勸賞
禪宗頌古聯珠通集（二十一卷）　（南雞田赤北＆CB21802;）
六祖大師法寶壇經（一卷）　（南密北扶）
古尊宿語錄（四十八卷）　（南密勿多士北＆CB21802;）
黃蘗山斷際禪師傳心法要（并宛陵錄一卷）　素
萬善同歸集（六卷）　史
唯心訣（九紙餘）　素
定慧相資歌（四紙欠）　素
警世（二紙欠）　素
明覺禪師語錄（六卷）　（南迴北綺）
圓悟佛果禪師語錄（十七卷）　（南扶傾北漢惠）
大慧普覺禪師語錄（三十卷）　說感武
天目中峰和尚廣錄（三十卷）　丁俊乂
真心直說（一卷）　敦
高麗國普照禪師修心訣（一卷）　敦
禪宗決疑集（一卷）　素
<other>五賢首宗</other>
修大方廣佛華嚴法界觀門（已乏單本
注華嚴法界觀門（一卷）　（南青北跡）
華嚴法界玄鏡（一卷北作二卷）　（南青北百）
修華嚴奧旨妄盡還源觀（十二紙）　（南青北跡）
華嚴金師子章（未有別行）
金師子章雲間類解（十三紙）　（南青北百）
禪源諸詮集都序（四卷）　敦
原人論（八紙半）　（南青北跡）
華嚴原人論解（四卷）　茲
註華嚴七字經題法界觀門三十頌（二卷史）
<other>六慈恩宗</other>
真唯識量（出宗鏡錄）
八識規矩補注（二卷）　敦
六離合釋（附補注後）
<other>七密宗</other>
陀羅尼雜集（十卷）　（南封北卿）
顯密圓通成佛心要集（二卷）　（南營北封）
密咒圓因往生集（一卷）　仝上
<other>八律宗</other>
曇無德部四分律刪補隨機羯磨（三卷北作四卷）　（南猶北存）
南海寄歸內法傳（四卷）　（南功北尹）
護命放生儀軌法
受用三水要行法
說罪要行法（三法仝卷）　（南功北桓）
<other>九纂集</other>
諸經要集（二十卷北作三十卷）　（南八縣家給北路俠槐）
經律異相（五十卷）　（南路至戶北經至相）
法苑珠林（百卷）　（南勒至時北高至祿）
<pb n="341"/>
釋迦譜（十卷）　（南將相北書）
釋迦氏譜（一卷）　（南相北壁）
釋迦方誌（二卷北作三卷）　仝上
翻譯名義集（十四卷）　貢新
大明三藏法數（四十卷）　（北昆池碣石南＆CB21802;）
教乘法數（四十卷）　穡俶載南
禪林寶訓（四卷）　黍
緇門警訓（十卷）　陟
百丈清規（八卷）　黜
<other>十傳記</other>
佛祖統紀（四十五卷）　（南城昆池碣北＆CB21802;）
佛祖歷代通載（三十六卷）　畝我藝黍
歷代三寶記（十五卷）　（南主云北營桓）
高僧傳（十四卷）　（南輦驅北伊尹）
續高僧傳（三十一卷北作四十卷）　（南轂至世北佐至衡）
有宋高僧傳（三十卷）　（南祿侈富北宅曲阜）
法顯傳（一卷）　（南兵北微）
大唐西域記（十二卷北作十卷）　（南千兵北孰）
大唐大慈恩寺三藏法師傳（十卷）　（南高北奄）
大唐西域求法高僧傳（二卷）　（南兵北尹）
比丘尼傳（四卷北作二卷）　（南功北微）
神僧傳（九卷）　（北城南＆CB21802;）
<other>十一護教</other>
弘明集（十四卷）　（南車駕北八縣）
廣弘明集（三十卷南作三十三卷北作四十卷）　（南駕至策北家至兵）
集古今佛道論衡實錄（四卷）　（南給北壁）
續集古今佛道論衡（一卷）　仝上
集神州塔寺三寶感通錄（三卷北作四卷）　（南兵北富）
集沙門不應拜俗等事（六卷）　（南冠北縣）
破邪論（二卷）　（南冠北微）
辯正論（八卷北作九卷）　（南陪北旦）
十門辯惑論（二卷）　（南冠北微）
甄正論（三卷）　（南輦北微）
護法論（一卷）　（南營北旦）
鐔津文集（二十卷）　孟軻
輔教篇（三卷）　（南回北漢）
元至元辯偽錄（五卷）　（南營北岳）
三教平心論（二卷）　黜
折疑論（五卷）　茲
<other>十二音義</other>
一切經音義（二十五卷北作二十六卷）　（南云亭雁北郡秦并）
新譯大方廣佛華嚴經音義（二卷北作四卷）　（南塞北并）
紹興重雕大藏音（三卷）　（南塞北百）
<other>十三目錄</other>
出三藏記集（十五卷北作十七卷）　（南跡百北戶封）
眾經目錄（七卷今作六卷）　（南郡北宗）
眾經目錄（五卷）　（南百北嶽）
大唐內典錄（十一卷北作十六卷）　（南并岳北侈富）
武周刊定眾經目錄（十五卷）　（南郡秦北宗泰）
古今譯經圖記（四卷）　（南岳北輕）
續古今譯經圖記（一卷）　仝上
開元釋教錄（舊二十卷南作二十五卷北作三十卷）　（南宗至禪北車駕肥）
開元釋教錄略出（四卷北作五卷）　（南禪北輕）
大藏聖教法寶標目（十卷）　（南門北岱）
至元法寶勘同總錄（十卷）　（南紫北禪）
大明重刊三藏聖教目錄（三卷）　（南塞北＆CB21802;）
<other>十四序讚詩歌</other>
大明太宗文皇帝御製序文（一卷）　（北主南＆CB21802;）
諸佛世尊如來菩薩尊者神僧名經（四十卷）
　（北云亭雁門南＆CB21802;）
諸佛世尊如來菩薩尊者神僧名稱歌曲（五十一卷）
　（北紫至城南＆CB21802;）
<other>十五應收入藏此土撰述</other>
<pb n="342"/>
大方廣佛新華嚴經論（四十卷今合經百二十卷）
略釋新華嚴經修行次第決疑論（四卷）
解迷顯智成悲十明論（一卷）
大方廣佛華嚴經普賢行願品疏（一卷）
維摩詰所說經無我疏（十二卷）
右釋經
法界聖凡水陸勝會修齋儀軌（六卷）
右密宗
念佛三昧寶王論（三卷）
淨土或問
寶王三昧念佛直指（四卷）
楚石禪師西齋淨土詩（二卷）
淨土生無生論（一卷）
西方合論（十卷可作六卷）
樂邦文類（六卷可作十二卷）
龍舒淨土文（十卷）
往生集（三卷）
西方發願文
右淨土
四明尊者教行錄（七卷）
十不二門指要鈔詳解
三千有門頌略解
永嘉禪宗集註（可作四卷）
傳佛心印記註
右台宗
心賦註（四卷）
石門文字禪（三十卷）
智證傳（十卷可作五卷附寶鏡三昧）
正法眼藏（三卷）
大慧書（二卷）
雪巖欽禪師語錄
高峰妙禪師語錄
天如則禪師語錄
楚石琦禪師語錄
紫柏老人全集（三十卷）
方便語
壽昌經禪師語錄（二卷）
右禪宗
唯識開蒙
右慈恩宗
林間錄（二卷）
羅湖野錄（二卷）
大慧普覺禪師宗門武庫（一卷）
緇門崇行錄（一卷）
右纂集
釋氏通鑑（十二卷）
禪林僧寶傳（三十卷）
右傳記
原教論（一卷）
通翼
佛法金湯編（十六卷）
廣養濟院說
右護教
大明釋教彙門目錄（四卷）　標目（四卷）　彙目義門（四十
一卷）
右目錄
閱藏知津總目卷第四（終）
<sarticle><article>閱藏知津卷第一</article></sarticle>
北天目沙門釋智旭彙輯
<other>大乘經藏　華嚴部第一</other>
述曰：「華嚴一部，別則剋指初成，通乃該乎一代。
凡屬顯示稱性法門，不與二乘共者，咸歸此部。
即如入法界品，是誠證也。」
<pb n="343"/>
大方廣佛華嚴經（八十卷）　拱平章愛育黎首臣
唐于闐國三藏沙門實叉難陀譯
世主妙嚴品第一，佛在菩提場中，初成正覺，一
切器世間主，眾生世間主，正覺世間主，皆悉雲集。
各得解脫法門，各有上首，同時各說十頌。復於師
子座莊嚴具中，各出微塵數菩薩，亦各說頌。復興
不可思議諸供養雲。如此華藏莊嚴世界海，如是
一切法界海，亦復如是。如來現相品第二，菩
薩於供養具中，出問法頌，佛從齒間放光，照十方
各一億世界海，出頌集眾；又從眉間放光，顯示十
方。從足下入，即時有大蓮華，忽現佛前。佛毫相中，
出一菩薩；名一切法勝音。并塵數眷屬，坐此蓮華。
與十方菩薩，各各說頌。普賢三昧品第三，普
賢菩薩入一切諸佛毘盧遮那如來藏身三昧。十
方諸佛，現前讚歎。與智摩頂，從三昧起，大眾獲益。
如來毛孔放光，頌讚。一切菩薩，亦皆讚請。世界
成就品第四，普賢菩薩說世界海十種事。華
藏世界品第五，普賢菩薩說世界海中一切世
界種一切世界，及佛名號。毘盧遮那品第六，
普賢菩薩說往古大威光太子本行。（已上六品，是第一會
如來名號品第七，佛在普光明殿，以神通力。集
十色世界十智佛所文殊等十菩薩，文殊即唱名
號差別法門。四聖諦品第八，文殊隨說四諦
名號差別。光明覺品第九，佛放兩足輪光，悉
照十方世界，一切處文殊菩薩說頌。菩薩問明
品第十，文殊與覺首等九菩薩，互相問答，發明
法要。淨行品第十一，智首菩薩啟問，文殊菩
薩答以一切事中發願法門。賢首品第十二，
文殊菩薩啟問，賢首菩薩廣頌信心功德法門。（已上
六品，是第二會。
升須彌山頂品第十三，如來不離一切菩提樹
下，上升須彌。帝釋莊嚴殿座請佛，并說十頌。須
彌山頂上偈讚品第十四，法慧等十菩薩，從百
剎塵數外十華世界十月佛所而來。佛放兩足指
光。十慧菩薩，各說偈頌。十住品第十五，法慧
菩薩入無量方便三昧。十方各千剎塵數同名諸
佛現前讚歎，與智摩頂，乃出定說十住法。說已，十
方各萬剎塵數世界六種震動。各十剎塵數同名
菩薩，來為作證。梵行品第十六，正念天子問，
法慧菩薩說觀察無相法。初發心功德品第十
七，天帝釋問，法慧菩薩廣說喻以顯之。十方各
萬剎塵數世界，又六種震動，又有萬剎塵數同名
諸佛，現身讚歎。明法品第十八，精進慧菩薩
問發心菩薩云何修習。法慧菩薩答以住十種不
放逸法等。（已上六品，是第三會。
升夜摩天宮品第十九，如來不離一切菩提樹，
及須彌頂，而升夜摩。天王化座請佛，亦說十頌。
夜摩宮中偈讚品第二十，功德林等十菩薩，從
十萬剎塵數外十慧世界十眼佛所而來。佛放兩
足上光。十林菩薩，各說偈頌。十行品第二十一，
功德林菩薩，入菩薩善思惟三昧。十方各萬剎
塵同號諸佛現前讚歎，與智摩頂，乃起定說十行
法。說已，十方各剎塵世界震動，各十萬剎塵同名
菩薩，來為作證。十無盡藏品第二十二，亦功
德林菩薩所說。（已上四品，是第四會。
升兜率天宮品第二十三，如來不離一切菩提
樹，及須彌頂夜摩宮，而升兜率。天王敷座嚴飾請
佛，亦說十頌。兜率宮中偈讚品第二十四，金
剛幢等十菩薩，從萬剎塵數外十妙世界十幢佛
所來集。佛放兩膝輪光，普照十方，令互相見。十幢
菩薩，各說頌讚。十回向品第二十五，金剛幢
菩薩入菩薩智光三昧，十方各十萬剎塵數同名
諸佛現前讚歎，與智摩頂。乃起定說十回向法，說
<pb n="344"/>
已，十方百萬剎塵數世界震動。各百萬剎塵數同
名菩薩，來為作證。（已上三品，是第五會。
十地品第二十六，佛在他化自在天宮，與金剛
藏等不可說大菩薩俱。金剛藏菩薩入菩薩大智
慧光明三昧。十方各十億剎塵數同名諸佛現前
稱歎，與智摩頂。乃出定唱十地名，還復默然。解脫
月菩薩二請，金剛藏菩薩二止之。解脫月第三請，
在會菩薩亦同聲頌請，佛放眉間光，普照十方，十
方佛亦各放眉間光，普照此會，皆於虛空中成大
光明雲網臺，出頌勸說，乃唱地義。說已，十方各十
億塵剎震動，各十億塵剎同名菩薩來證。（此一品，是第六
會。）十定品第二十七，佛在普光明殿，入剎那
際諸佛三昧，與十剎塵數菩薩俱。普眼菩薩請問
普賢菩薩三昧，佛令自問普賢。時大會皆不得見
普賢身座，乃至入十千阿僧祇三昧觀察，亦不能
見。佛令更禮普賢，并遍十方觀察，發起大願，應可
得見。大眾遵誨，普賢現身。雨十千雲，世界震動，光
明遍照。佛自唱十大三昧名，敕普賢菩薩說之。
十通品第二十八，十忍品第二十九，皆普賢菩
薩所說。阿僧祇品第三十，心王菩薩問，如來
自答。壽量品第三十一，諸菩薩住處品第三
十二，皆心王菩薩所說。佛不思議法品第三十
三，眾會心念不思議法。佛即加持青蓮華藏菩
薩，向蓮華藏菩薩廣說佛所住法。如來十身相
海品第三十四，普賢菩薩略說九十七種大人
之相。如來隨好光明功德品第三十五，佛告
寶手菩薩，菩薩將下生時，放光照地獄眾，蒙光生
天。聞天鼓音，乃至證十地位等。普賢行品第三
十六，普賢復告大眾，極陳瞋心障道，應勤修十
法，能具十種清淨等。十方各十不可說百千億那
由他剎塵世界震動，雨種種雲。各十不可說剎塵
數同名菩薩，來為作證。如來出現品第三十七，
佛放白毫相光，普照十方。右繞十匝，入如來性
起妙德菩薩頂。菩薩即起，請問大法。佛復口放光
明，普照十方。右繞十匝，入普賢菩薩口，普賢身座。
即過本時百倍，甫唱法門名字，大地悉皆震動。妙
德再以頌問，普賢具演其義，於是十方各十不可
說百千億那由他剎塵數世界震動，雨種種雲。各
八十不可說百千億那由他剎塵數同名諸佛，現
前讚歎，授菩薩記。又各有十不可說百千億那由
他剎塵數同名菩薩，來為作證，普賢復說勸持之
頌。（已上十一品，是第七會。
離世間品第三十八，佛在普光明殿，與十不可
說百千億那由他剎塵數菩薩俱。爾時普賢菩薩
入佛華莊嚴三昧，一切世界十八相動。從三昧起，
普慧菩薩致二百問。普賢菩薩酬二千答。十方世
界震動光照，一切諸佛現前讚喜。（此一品，是第八會。）
入法界品第三十九，佛在給孤獨園，與普賢文
殊等五百大菩薩及五百聲聞無量世主俱。心念
請法，佛乃入師子嚬申三昧。樓閣及林，忽皆廣博。
與不可說剎塵數世界量等，備極莊嚴。爾時十方
各有不可說剎塵數菩薩雲集，興供現通。諸大聲
聞，總不知見，善根異故。十方各一上首菩薩說頌
讚佛。普賢菩薩以十種法句，開發顯示照明演說
師子嚬申三昧。佛欲令諸菩薩安住此三昧故，復
放白毫相光普照十方。令諸菩薩普見法界佛事，
即以不可說剎塵三昧。入佛神變海方便門，出生
大神變莊嚴雲。文殊菩薩觀察說頌宣明，時諸菩
薩皆得塵數大悲門。不離佛所，悉於十方種種示
現，利益眾生。文殊亦出自所住處，辭佛南行。舍利
弗與六千共行弟子，承佛神力，見文殊眾會，發心
同遊人間，令海覺等六千比丘，得覲文殊，成就佛
法。文殊行至福城之東，住莊嚴幢娑羅林中大塔
<pb n="345"/>
廟處，觀善財童子夙因，為說大法。善財即隨文殊
求菩薩道。文殊指示，令參知識。始從德雲比丘，終
至普賢菩薩。（此一品，是第九會。）
大方廣佛華嚴經入不思議解脫境界普賢行願品
（四十卷）　伏戎羌遐　（南伏戎羌）
唐罽賓國三藏般若譯
即前經入法界品。而普賢菩薩既為善財稱歎如
來勝功德已，復說十大願王，導歸極樂世界。今時
但取此最後一卷，續於前經八十卷後，並廣流通。
然此一譯，文理俱優，不讓實叉難陀。而知識開示
中，更為詳明。切於日用，切救末世流弊，最宜一總
流通。
大方廣佛華嚴經（六十卷）　湯坐朝問道垂
東晉天竺三藏佛陀跋陀羅等譯
僅有三十四品。文義未全，故雖先譯，不復流通。
佛說兜沙經（五紙欠）　（南通北壹）
後漢支婁迦讖譯
即如來名號品少分，及光明覺品少分。
佛說菩薩本業經（十一紙半）　仝前號
吳優婆塞支謙譯即淨行品兼十住品。
諸菩薩求佛本業經（九紙半）　（南邇北率）
西晉清信士聶道真譯與上同本。
菩薩十住行道品經（七紙）　仝前號
西晉沙門竺法護譯即十住品。
佛說菩薩十住經（四紙）　仝前
東晉沙門祇多密譯亦即十住品。
漸備一切智德經（五卷）　仝前
西晉沙門竺法護譯即十地品。
十住經（六卷）　（南壹北體）
鳩摩羅什共佛陀耶舍譯亦即十地品。
等目菩薩所問三昧經（三卷）　（南體北率）
西晉竺法護譯
即十定品，亦名普賢菩薩定意經。
顯無邊佛土功德經（一紙半）　壹
唐三藏法師玄奘譯
即壽量品，是如來自說。
佛說較量一切佛剎功德經（紙餘）　（南夙北臨）
宋中印土沙門法賢譯
亦即壽量品，是不思議光王菩薩說。
佛說如來興顯經（四卷）　（南體北邇）
西晉月支國沙門竺法護譯
即如來出現品。
度世品經（六卷）　壹
西晉月支國沙門竺法護譯
即離世間品。而末後有一段與如來問答，乃大
本中所無。
佛說羅摩伽經（四卷）　體
乞伏秦沙門釋聖堅譯
即入法界品。從無上勝長者，至普救眾生妙德
夜神，共十二位善知識事。而內有咒語幾則。
大方廣佛華嚴經續入法界品（八紙）　（南邇北壹）
唐中印土沙門地婆訶羅譯
從天主光天女，至德生童子有德童女。
普賢菩薩行願讚（四紙半）　（南無北唱）
唐北天竺沙門大廣智不空譯
即行願品中偈。後有速疾滿普賢行願陀羅尼。
文殊師利發願經（二紙餘）　（南籍北既）
東晉迦維羅衛國沙門佛陀跋陀羅譯
大略如普賢行願偈，而是五言。
大方廣如來不思議境界經（九紙）　（南邇北壹）
唐于闐國沙門實叉難陀譯
佛於菩提樹下成正覺時，十方諸佛現菩薩形，為
觀音普賢等。無量菩薩現聲聞形，為舍利弗等。及
<pb n="346"/>
現作比丘尼八部神等。佛入三昧，名如來不思議
境界。於諸相中。現十方佛剎。於諸好中，現往昔行
門。於是德藏菩薩請問普賢菩薩，此三昧何名，云
何得之？普賢為說三昧名義。佛放眉間光，使有功
用菩薩悉見空中毛端量處。及一一微塵中，皆有
無量佛剎，皆有佛成正覺。亦見各各自身，於諸佛
處供養聞法，皆證如來不思議境界三昧。爾時德
藏菩薩復問修何福德，施戒智慧，證此三昧？普賢
菩薩答云，供養三田，名福。不擇怨親善惡貧富，名
施。自淨淨他，名戒。觀佛形像作現見想，及達唯心，
名智。
大方廣佛華嚴經不思議佛境界分（十紙半）　仝前
唐于闐三藏法師提雲般若譯
與前經同本異譯，文頗艱澀。
大方廣佛華嚴經修慈分（六紙餘）　仝前
唐于闐三藏提雲般若等譯
佛在鷲峰山中，十方梵天來集。彌勒菩薩請問，佛
為說慈心妙觀法門。宜急流通。
大方廣入如來智德不思議經（十二紙餘）　仝前
唐于闐國沙門實叉難陀譯
佛住法林菩提光明宮殿，與比丘及剎塵數菩薩
不可說八部俱。文殊菩薩興問，伏一切諸蓋菩薩
演說如來不思議法。信者當得種種三昧，及陀羅
尼。
度諸佛境界智光嚴經（一卷）　（南遐北殷）附三秦錄
佛華嚴入如來德智不思議境界經（一卷）　（南遐北邇）
隋北天竺沙門闍那崛多譯
二經並與前同本。先出。文筆不如。
大方廣普賢所說經（四紙欠）　（南邇北壹）
唐實叉難陀譯
佛在如來神力所持之處，普賢大眾之所圍繞。有
十大菩薩，各與眷屬忽集。眾問普賢，此諸菩薩從
何國來？普賢令其入定觀察，竟不能知。三番請問，
普賢示以觀察之法，乃見皆在如來身中廣大國
土佛道場內來集。
信力入印法門經（五卷）　（南遐北邇）
元魏南天竺沙門曇摩流支譯
佛在普光法殿，文殊請問清淨初地之法。佛以六
十餘種五法答之。次問普賢菩薩，云何諸佛無障
礙智？乃至無障礙身？普賢歎其難見難知，文殊再
請，乃具答之。答已。較量功德殊勝。能滅重罪。其不
信者。罪亦無量。
大方廣總持寶光明經（五卷）　（南竭北力）
宋中印土沙門法天譯
佛在鷲峰山中，與無量大菩薩俱。普賢與佛，問答
法界深義。妙吉祥請問寶光明總持法門，佛令轉
問普賢，因問覺與覺者二字之義。舍利弗廣歎菩
薩智慧，不可角敵。次有法慧菩薩入定受加，出說
十住法門（與華嚴經十住品長行偈頌俱同），普賢菩薩讚歎印證，
舍利弗自歎從來未聞。佛命其廣集諸天，重請妙
吉祥說法。妙吉祥許已，大地震動，十方雲集，乃相
與問答，令眾獲益。普賢復問如來大悲之義，復請
如來說寶光明總持陀羅尼。舍利弗又與妙吉祥
問答妙法，住世幾何。妙吉祥復問佛持經之福，謗
經之罪。普賢又問持經者當生何土，又問云何得
此寶光明總持法。佛答以一法，謂不起煞意；又有
二法，謂離於瞋恚，善言誘喻。阿難又問佛聞經之
處。佛又為普賢菩薩說偈。二卷有餘。（偈與華嚴經賢首品大同。）
大方廣圓覺修多羅了義經（一卷）　難
唐罽賓沙門佛陀多羅譯
婆伽婆入神通大光明藏三昧，現諸淨土，與大菩
薩十萬人俱。文殊普賢等十二菩薩，次第請問因
地修證法門。佛一一答之。
<pb n="347"/>

閱藏知津卷第一

<sarticle><article>閱藏知津卷第二</article></sarticle>
北天目沙門釋智旭彙輯
<other>大乘經藏　方等部第二之一</other>
述曰：「方等亦名方廣。於十二分教中，十一並通
大小，此唯在大。蓋一代時教，統以二藏收之，一
聲聞藏，二菩薩藏。阿含、毘尼，及阿毘曇，屬聲聞
藏；大乘、方等，屬菩薩藏。是則始從華嚴，終大涅
槃，一切菩薩法藏，皆稱方等經典。今更就大乘
中，別取獨被大機者，名華嚴部；融通空有者，名
般若部；開權顯實者，名法華部；垂滅談常者，名
涅槃部。其餘若顯若密，或對小明大，或泛明諸
佛菩薩因、果、事、理、行、位、智、斷，皆此方等部收。非
同流俗訛傳，唯謂八年中所說也。」
大寶積經（一百二十卷）　龍師火帝至始制文字
唐南印土三藏沙門菩提流志譯
三律儀會第一（三卷）　佛住耆闍崛山王，坐大蓮華。
與八千大比丘，八千大菩薩，五百比丘尼，五百優
婆塞，五百優婆夷，及天龍八部俱。摩訶迦葉請問
攝受何法修行，增長成熟諸如來道，取諸功德，增
長證入無上菩提，得不退轉？佛告以求佛智慧力
無畏者，無有少法為其可得。無所依倚，種諸善根，
若有所得，即為著想，乃至備明執著過患，亦明法
滅天人悲歎等事。後明在家菩薩種種三法。
無邊莊嚴會第二（四卷）　無上陀羅尼品第一，佛住
迦蘭陀竹林。無邊莊嚴菩薩為諸菩薩請問微妙
法門，佛為說如來之智，攝諸善巧，有所宣說，無不
清淨，隨根成熟，法皆平等，自性清淨，如實了知，而
無有法了不了者。以一切法皆假名說，不可施設，
亦無示現，皆真勝義，不住分別，亦非不住，乃至如
幻如夢，無有高下。以此清淨弘誓攝眾生時，實無
少法而可著故。復說法門陀羅尼句，廣說陀羅尼
門理趣差別。智慧善巧。出離陀羅尼品第二，說
佛十力及說陀羅尼二章。清淨陀羅尼品第三，
佛先以神通力，令此眾會見十方佛。及聞說法，次
說四無所畏，及說十四咒說頌竟，勸持結益。然後
無量辯才菩薩請問結名。
密跡金剛力士會第三（七卷）（竺法護譯）　佛遊靈鷲山，
與四萬二千比丘，八萬四千菩薩，及天龍八部四
眾人等說大士業。法名淨濟，金剛密跡稱歎方便
智度二業，當成佛道。寂意菩薩請密跡敷演如來
秘要。佛亦敕之。密跡誡眾勿恐勿怖，先說四不思
議，寂意入定，散華作供。密跡乃說諸菩薩密，引古
帝釋善自在，化作仁良蟲，以身肉普救國人病，明
身秘密。次明言密，引古寂然梵志，答樓夷仙樹葉
多少之數。樓夷，即舍利弗。寂然，即釋尊也。次說心
密竟。大眾獲益，地動雨華。雷音菩薩以神通力，先
於天樂，讚歎法門，次來禮佛。傳雷音王佛問訊之
命。眾會乃問密跡夙因。佛具述千佛探籌，樓由最
後。及法意法念二弟，一願作金剛力士，侍衛千佛。
一願作梵天，勸請千佛轉法輪，今密跡。即法意也。
次說行佛道業三十二事，寂意復問如來三密。密
跡先說身密，引應持菩薩不見佛頂事證。又明佛
不受食，諸天取去濟苦眾生等事，大眾獲益，天樂
自鳴。世尊摩頂讚印。次說口密，具明六十種音，引
大目連窮佛音聲不得邊際事證，及說咒二十二
首，廣明如來言辭不可限量，大眾獲益。次說心秘
要，現瑞獲益。又地裂出水，高灑世界，表持經瑞，寂
意復請密跡具說如來苦行。莊嚴道樹，降魔受供
轉法輪事。眾復獲益，佛讚印之。寂意又問寂然惔
怕等義，佛詳答之。眾又獲益。欲知密跡何時成佛，
<pb n="348"/>
佛為授記。密跡請佛於曠野國七日受供。佛於毘
沙門宮應病演法，令各獲益。又為護世四王說十
法、八法、六事、四事、二事。為密跡說菩薩十事無瞋
恚法。八法心無恐懼，四事而得自在。四事入於法
門，八力致開士行。密跡宣咒，諸天偈歎。佛還靈鷲，
阿闍世王來見。佛為說密跡夙因，密跡以金剛著
地，王及帝釋目連皆不能舉。因為王說有十大法，
逮得大力。及說仁和八法，往來周旋四法。又答世
王信坐之問，答賢王天子寂然之義。讚其從阿閦
國來，入法室總持。密跡請佛建立法典。佛周觀四
方，說頌建立，并述往事以結成之。
淨居天子會第四（二卷）（竺法護譯）　佛住耆闍崛山，與
大菩薩比丘眾六萬人俱。佛於食後入三昧，震動
大千，諸天來集。金剛摧天子說偈問法。佛為說菩
薩百八夢相；先標，次釋。後偈明菩提心無有退轉，
眾生行不可思議。六萬天人，得不退轉。十八那由
他天人，發菩提心。十千欲退菩薩，捨除罪過，徑登
補處。與彌勒同時成佛。
無量壽如來會第五（二卷）　佛住耆闍崛山，與萬二
千大比丘俱。及普賢文殊彌勒賢護等無量無邊
菩薩，皆來集會。阿難問佛光瑞希有之故。佛為說
往昔法處比丘四十八願，現成無量壽佛，廣讚極
樂世界依正之妙，極勸發願往生。
不動如來會第六（二卷）　授記莊嚴品第一。佛在耆
闍崛山，與千二百五十比丘俱。舍利弗請問往昔
菩薩發趣修行。被精進甲，功德莊嚴。佛舉不動菩
薩所發種種弘誓答之。佛剎功德莊嚴品第二，
具明妙喜世界諸莊嚴事。聲聞眾品第三，明不
動國聲聞無數。菩薩眾品第四，明不動國菩薩
更多。在家者少。出家者多。及明魔不為擾。涅槃
功德莊嚴品第五，明不動佛入涅槃後所作佛事，
法住久遠。往生因緣品第六，明種種善根迴向，
得生彼剎，及勸囑流通。
被甲莊嚴會第七（五卷）　佛住迦蘭陀竹園。無邊慧
菩薩說偈問法。佛亦說偈許答。次正問被大甲冑，
佛具答之。初一番長行偈頌，列諸甲冑名。第二番
長行偈頌，明此甲冑無相無名，不可破壞。第三番
長行偈頌，明其乘於大乘。第四番長行偈頌，明其
住八正道。第五番長行偈頌，明發趣攝取正道之
法。第六番長行偈頌，明一一皆以慧為先導。第七
番長行偈頌，明其隨入一切法，大饒益眾生。第八
番長行偈頌，引古栴檀香光明佛時，有轉輪王名
一切義成，能求此法，已成超無邊境界王佛。第九
番長行偈頌，明於諸法得法光明，不墮諸見。第十
番長行偈頌，因勝慧菩薩問，明無所行而行。第十
一番，勝慧說頌讚佛，誓願持法。第十二番，佛說偈
讚成之，并說古遍照佛時，勇猛軍轉輪王聞法受
持，已成無邊精進光明功德超勝王佛。次因無邊
勝菩薩問，為說長行偈頌，明無住而住，為如理住。
次因無邊慧問，為說長行偈頌，明無所安立無畏
發趣之義。又說往古月燈王佛時，雲音無邊音二
大士聞此法門，皆已成佛。若有精勤修習者，當得
一切法海印三昧，又能攝得阿字等諸三昧印。又
說往古超過須彌光王佛時，勇猛軍勇猛力二大
士受持此法，皆已成佛。一名無邊辯才，一名最勝
光明。次有慧義菩薩歎法希有，佛印成之。次加持
付囑流通。
法界體性無分別會第八（二卷）（曼陀羅仙譯）　佛在給
孤獨園，與八千比丘，萬二千菩薩，三萬二千天子
俱。寶上天子念請文殊說法。佛敕文殊說法界體
性因緣。文殊與舍利弗互相問答，五百比丘得無
漏心。文殊復與舍利弗問答，發明無縛無脫，二百
比丘不忍而去。文殊化作一比丘與之問答，令得
<pb n="349"/>
無漏。次與阿難發明比丘有增上慢無增上慢之
義。次答寶上天子發明菩薩六度清淨，四念清淨，
如實授記等義。及明菩薩得自在品，諸天發心。世
尊，讚印。天子與文殊種種問答，發明不生自在等
義，五百菩薩皆得道記。次授寶上天子道記。魔王
波旬與眷屬來，佛以神力。令問文殊。菩薩修畢竟
行，善知方便行般若義。文殊答之。又以神力，令魔
變作佛身，說於佛法，五百菩薩得無生法忍。又變
舍利弗亦為佛身，與魔問答。比丘斷漏，諸天發心，
有千菩薩從四方乘空來，發願受持守護此經。佛
亦放光守護。付囑流通。
大乘十法會第九（一卷）（佛陀扇多譯）　佛住耆闍崛山，
與五百羅漢，無量無邊菩薩俱。淨無垢寶月王光
菩薩問大乘義。佛以十法答之，一信成就。二行成
就。三性成就。四樂菩提心。五樂法。六觀正法行。七
行法慎法。八捨慢大慢。九善解如來秘密之教。十
心不悕求二乘。各有長行偈頌，魔外皆悟無生。
文殊師利普門會第十（一卷）　佛在耆闍崛山，與八
百比丘，四萬二千菩薩俱。又無垢藏菩薩，與九萬
二千菩薩，從普花佛國而來。及他方此界無量無
邊菩薩悉來集會。文殊請說普入不思議法門，佛
為說二十八三昧名，一一頌示。又說十四種三昧
名，及功用。
出現光明會第十一（五卷）　佛在耆闍崛山，與五百
比丘，八十那由他補處菩薩，及四十那由他大士
俱。月光童子問佛昔修何業，能得決定光明等一
切光明。佛以偈答先五言偈，答光音。次七言偈，答
光用。次四言偈，說月光本事。次七言偈，明愛樂此
經不愛樂此經差別，及顯受持功德。次五言偈，明
昔求經之行，及懸知未來之事。次明八十種善根
資糧成就，出現光明。復有八十種法，能成如來無
礙解脫。月光偈讚發願，世尊微笑放光。彌勒偈讚
廣問，世尊摩月光頂，說偈付囑。月光請佛受食。佛
入城時，現大神變，空中宣百千頌，廣說妙法，及說
咒二章。既受供已，為說行施資糧，有八十種殊勝
功德。次說欲成陀羅尼者，應當遠離八十種人。
菩薩藏會第十二（二十卷）（玄奘譯）　開化長者品第
一，佛於室羅筏國安居竟。遊摩竭陀國，詣鷲峰山。
賢守等五百長者見佛於路，頌讚相好。問捨家因，
佛答以觀諸眾生十苦、十惱、十稠林、十毒箭、十愛、
十邪、十不善業、十染汙法，十種纏縛。所以捨家。長
者說頌，願聞妙法。佛廣說根、塵、蘊、界，因緣等法。無
我不實，長者得法眼淨。次說一切熾然，長者即善
來得戒，證阿羅漢。金毘羅天授記品第二，護城
藥叉名金毘羅，奉佛妙供。眾神各奉僧供。佛授金
毘羅無上道記。金毘羅莊嚴道路，隨佛至鷲峰山。
佛命阿難敷大法座，命目連集諸苾芻大迦葉等。
同來法會。試驗菩薩品第三，舍利子問菩薩法，
佛答以菩提心，及備信欲。如來不思議性品第
四，詳說如來十種不可思議法，一信受如來不思
議身。二不思議音聲。三智。四光。五尸羅。及以等觀。
六神通。七力。八無畏。九大悲。十不共佛法。四無
量品第五，述過去大蘊如來，為精進行童子。說大
慈等四波羅密。陀那波羅密多品第六，具明五
十種清淨行施，三十種上妙功德。尸波羅密多
品第七，明身語意三種妙行，十種極深重心，十種
發心。獲人中天上各四廣勝處法，乃至種種四法。
次明五十種清淨尸羅，次明過去最勝眾佛之時，
有得念菩薩，常修梵行，已成娑羅王佛。次明菩薩
行清淨戒，應於眾生起父母想，訶欲過失。羼底波
羅蜜多品第八，具明畢竟非畢竟忍。毘利耶波
羅蜜多品第九，明十障礙法不應隨轉，當勤精進
受持開演此菩薩藏，及明三業精進之相，次明在
<pb n="350"/>
家出家菩薩，各有五損減法。次說往古律儀童子
精進行，及法行苾芻精進行。靜慮波羅蜜多品
第十，明菩薩依四禪發五通，遠勝二乘，及得種種
大定。般若波羅蜜多品第十一，先明四十一法
趣入聞相，次明起正行相，次明如理方便作意，次
明如理證入如理之句，如理正觀。次復廣明十種
善巧，次明妙慧，及到彼岸義。次明五番十種功德。
大自在天授記品第十二，結前大蘊如來，為精
進行童子。廣說四無量，及六度已。又說四攝法，然
不授菩提記。次值寶性如來，轉名善慧長者，亦不
得記。次值放光如來，轉名迷伽儒童，散華布髮，乃
得授記。證無生忍，皆即釋迦本生事也。於是那羅
達多長者子，發大乘意，與妻子眷屬樂工，及城中
十千人民，廣興供養，立大乘誓，佛為現大神變，授
三乘記。及勸受持。
佛為阿難說人處胎會第十三（一卷）　佛在給孤獨園。
阿難日晡從禪定起，與五百比丘見佛。佛為說入
胎因緣，胎中三十八七生長相貌，出胎七日後所
生八萬戶蟲名字。結明五陰皆無常、苦、無我、我所，
阿難得法眼淨。五百比丘，漏盡意解。
佛說入胎藏會第十四（二卷）（義淨譯）　度難陀出家，
令見天宮地獄。為說入胎住胎出胎諸苦。同前。又
說三塗劇苦，教令修四念處。乃至重說偈已，難陀
證阿羅漢。大眾疑問往因，佛為具說本事。
文殊師利授記會第十五（三卷）（實叉難陀譯）　佛在耆
闍崛山，與比丘千人，菩薩八萬四千，諸天七十二
億，及天龍八部諸大眾俱。向阿闍世王宮，現大神
通。為摧過咎菩薩說大悲法，及授道記。次應供還
山，從禪定起，天人雲集。舍利弗請問嚴淨佛剎之
行，佛現神變，更集十方無量剎中諸大菩薩。命彌
勒敷大法座，昇座動地，乃為舍利弗說一法增至
十法。及說種種淨行，因果相稱，結以三法。謂大願
殊勝，住不放逸，如所聞法，起正修行，次授四萬菩
薩道記。次有師子勇猛雷音菩薩，請問文殊何時
成佛，得何佛剎。佛令自問文殊，深顯第一義諦法
界實相之理，大眾獲益。次問發心久近，佛述雷音
佛時普覆王事，已化二十億眾生皆成佛竟。次問
將來佛剎莊嚴。佛敕文殊自說昔願。略有十節。佛
因記其佛名普見，剎名隨順積集清淨圓滿。所有
莊嚴，遠勝極樂世界。如以大海比一滴水，唯東方
普光常多功德海王佛剎，名住最上願，與等無異。
及有四大菩薩，東光明幢，南智上，西諸根寂靜，北
願慧，亦當得此淨剎。佛復以神力，令大慧見東方
剎依正莊嚴，隨授八萬四千菩薩道記。有十六人，
猶如文殊。餘所得剎，皆如極樂。次四大菩薩皆來
入會，文殊令諸菩薩各說一相法門，略敘一十四
人。次問文殊久如成佛，佛明其劫數甚遠，無有疲
倦。
菩薩見實會第十六（十六卷）（那連提耶舍譯）　序品第一，
佛在尼居陀林，遣迦盧陀夷教化父淨飯王。淨
飯王詣佛品第二，天龍八部同集佛所，王亦來禮。
說偈問答。阿修羅王授記品第三，毘摩質多等
十一阿修羅王，與六十那由他眷屬，設大供養，而
得受記。本事品第四，大迦葉入如實三昧，憶念
過去阿僧祇阿僧祇劫如來所修一切功德，以偈
讚佛。佛為說不可說劫之前，有佛號因陀幢王，以
恒沙世界為一佛剎，莊嚴清淨，國中眾生，純正定
聚。於是文殊菩薩從東方高威德王佛所而來，發
明因陀幢王即我釋迦。迦樓羅王授記品第五，
龍女授記品第六，龍王授記品第七，鳩槃
荼授記品第八，乾闥婆授記品第九，夜叉授
記品第十，緊那羅授記品第十一，先有疑問，如
來答釋。乃設供授記。虛空行天授記品第十二，
<pb n="351"/>
四天王授記品第十三，三十三天授記品第
十四，夜摩天授記品第十五，歎佛能知二諦，及
廣設供，佛與授記。兜率陀天得授記品第十六，
推授記不可得。但是世諦言說，如夢不實。倍設供
養，得記。化樂天授記品第十七，解一切法實際
無二際，而得道記。他化自在天授記品第十八，
自言尚不見實，況復見際。彼法非可知，非可識，非
可捨，非可修，非可證，而得道記。諸梵天等授記
品第十九，離諸分別，定心清淨。以寂滅法，說偈讚
佛，而得道記。光音天等得授記品第二十，說照
耀一切法三昧，及偈讚佛，而得道記。遍淨天授
記品第二十一，說超過一切法三昧，及偈讚佛，而
得道記。廣果天授記品第二十二，說無量門陀
羅尼，及偈讚佛，而得道記。淨居天子讚偈品第
二十三，共四百五十三人，各說偈讚。遮羅迦波
利婆羅闍迦外道品第二十四，八千外道請問決
疑，佛說從六道來受生習氣，及說對治法。外道悟
無生忍，偈讚獲記。六界差別品第二十五，佛為
淨飯王說內外六界，皆是假名，無來無去。及說諸
根如幻，境界如夢，順違中庸三種六塵，皆具三解
脫門。四轉輪王品第二十六，一無量稱王，二地
天王，三頂生王，皆以無厭足而取大苦。四尼彌王，
以不放逸而成大益。說此本生四王事已，勸淨飯
王修不放逸，觀一切法無生陀羅尼門，及不滅等
六十七法門，七萬釋種得無生法忍，佛與授記。皆
生安樂世界，後皆成佛。次囑舍利弗受持流通。
富樓那會第十七（三卷）（鳩摩羅什譯）　菩薩行品第一，
佛住王舍城竹園，富樓那問菩薩多聞不退轉事。
佛答以四大希有事，精進（一）。忍辱（二）。正道（三）。深心
（四）。又四法生喜心，四法得離難。多聞品第二，明
四法能集多聞。不退品第三，明四法能不退轉，
說古那羅延法師，及摩訶耐摩陀比丘弘法事。次
說四法退失菩提，成聲聞乘。四法不退心，及善根。
戒清淨（一）。念成就（二）。勤精進（三）。多聞慧（四）。四法利
益菩提。持戒（一）。忍辱（二）。精進（三）。多聞（四）。四法具足
身色財物眷屬。行慈（一）。供佛（二）。供法（三）。供僧（四）。
具善根品第四，明親近四法，能攝一切善法。忍辱
（一）。出家（二）。頭陀（三）。近善知識（四）。神通力品第五，
放毛孔光，以經付囑阿難，及讚竹園功德。大悲
品第六，因目連問，廣說因中大悲行。荅難品第七，
因象手比丘問，廣明眾生性空，佛亦不滅。富樓
那品第八，歎述流通。
護國菩薩會第十八（二卷）（闍那崛多譯）　婆伽婆在耆
闍崛山，與千二百五十比丘，五千菩薩，及一切八
部俱。喜王菩薩以偈讚佛觀於法界，護國菩薩比
丘夏安居竟。共諸初學比丘見佛偈讚，問菩薩法
要。佛答四法能成清淨之事，真實無諂（一）。行於平
等（二）。心念行空（三）。如言而行（四）。四種無畏之法，得
陀羅尼（一）。值善知識（二）。得深法忍（三）。戒行清淨（四）。
有四功德，令心歡喜，見佛（一）。聞法（二）。捨一切（三）。順
法忍（四）。四法應棄捨，居家（一）。利養（二）。檀越（三）。身命
（四）。四種無悔之法，不破戒（一）。住阿蘭（二）。四聖種（三）。
多聞（四）。四調伏行，願值佛（一）。供師長（二）。樂空閑（三）。
頭陀忍（四）。四法淨菩薩行，無瞋恨（一）。捨所有（二）。不
求果報（三）。不見師過（四）。四墮落法，不恭敬他（一）。背
恩諂曲（二）。多求名利（三）。詐善揚德（四）。四障道法，懈
怠（一）。不信（二）。我慢（三）。瞋恚（四）。四種人不得親近，惡
知識（一）。執見人（二）。謗法人（三）。貪利養人（四）。四法受
未來苦，輕慢智人（一）。懷嫉妒心（二）。於法無信（三）。無
忍求利（四）。四繫縛，輕慢他（一）。世俗定（二）。行放逸（三）。
求利養（四）。次七言偈，廣說佛本生妙行，及歎末世
不如法事，又明八種障菩提法，次明古成利慧佛
時，福燄王子不放逸事。次結益囑持。
<pb n="352"/>
郁伽長者會第十九（一卷）（康僧鎧譯）　佛在給孤精舍，
與千二百五十比丘，五千菩薩俱。郁伽等十長者，
各與五百長者見佛，問在家出家二種菩薩行法。
佛先廣說在家三歸五戒法義，及布施功德，厭離
家想，六時悔過，隨喜勸請，希慕出家，供養眾僧。次
說出家四聖種行。頭陀，淨戒，淨定，淨慧。次問菩薩
住在家地，學出家戒。佛以五法答之，施不望報（一），
不習欲想（二），修禪不證（三），學慧行慈（四），護法勸他
（五）。次授記其供養千佛化度眾生所有功德，百千
出家菩薩所不能及。
無盡伏藏會第二十（二卷）　佛在耆闍崛山，與千比
丘，五百菩薩，及天龍八部俱。電德菩薩問速成菩
提之法。佛答以五大伏藏，謂貪行伏藏，瞋行伏藏，
癡行伏藏，等分行伏藏，諸法伏藏。於法伏藏中，說
過去寶聚功德聲佛時，廣授大王欲害無垢比丘
事，深戒勿生害心。又勝生佛時，旃陀羅聞法得無
生忍，牛聞法得生兜率，深明眾生根行難測。次答
月幢菩薩無功用智之問，地動雨華。
授幻師跋陀羅記會第二十一（一卷）　佛在耆闍崛
山，與千二百五十比丘，五千菩薩，及天龍八部俱。
幻師欲試佛故，詐言請佛，於穢處化作道場。四王
帝釋亦各化作莊嚴道場。幻師驚悔，欲攝所化而
不能得。次日世尊現大神變，幻師悔過。見一切處
佛身，便獲念佛三昧。以偈問法，佛亦偈答。幻師得
順法忍。阿難啟佛加持，令彼幻莊嚴事七日不沒。
幻師隨佛至山，請問菩薩速至道場之行。佛說四
十三種四法，幻師證無生忍。得記。
大神變會第二十二（二卷）　佛在給孤獨園，與千二
百五十比丘，八千菩薩俱。商主天子問佛幾種神
變，調伏眾生。佛答以說法，教誡，神通，三種。又問頗
有神變能過此耶？佛令問文殊。文殊答於無言說
法而作言說，一切言說實無所說，名大神變。舍利
弗問商主往因。佛答以過去等須彌佛時，淨莊嚴
王本事。舍利弗歎文殊久修梵行，多供養佛，種諸
善根。文殊為說三種決定之義。佛又讚商主，更為
說大神變。文殊又答商主問菩薩智，及答四十二
問。大眾獲益，更答種種密意之問，及答諸菩薩行
之問，眾又獲益。佛又答商主無生法忍之問，現瑞
獲益。受記勸持。
摩訶迦葉會第二十三（二卷）（月婆首那譯）　婆伽婆在
給孤獨園，與五千比丘，八千菩薩俱。迦葉問出家
者，當云何學？云何行？云何修觀？佛為說持戒念佛，
及說出家為二事故。一為現得道果，二為見未來
佛。次廣明沙門四賊，及種種過。迦葉勸佛久住，佛
以護法囑之。迦葉極言不堪，勸付彌勒菩薩。佛遂
摩彌勒頂，大千震動。諸天勸助彌勒受持，更請世
尊說當來惡，以作警誡。佛為說之。及說古智上佛
時，樂精進菩薩本所修行，深顯法施功德。次明菩
薩二十法業，四種畢定，四法離薩婆若，四法應急
捨離。次明瞋餘菩薩得罪甚大。於是彌勒作師子
吼，五百比丘自愧信施難消，退還歸俗。文殊先讚
印之。次與如來問答方便，令得盡漏。迦葉復請世
尊說末世菩薩諂曲之過。佛說古妙華佛時，達磨
善法二童子事。勸誡應修沙門二業，一修禪，二習
誦，不應唯修供養福業，尤不應以破戒之身而著
袈裟。次說古光明佛世，大精進菩薩觀佛畫像法
門。
優波離會第二十四（一卷）　佛在給孤獨園，與千二
百五十比丘，五萬菩薩俱。佛問誰能於後末世，護
持正法，成熟眾生。有五十五菩薩各自承當。舍利
弗向佛稱歎。佛印述之。并說三十五佛悔除罪法。
時優波離從禪定起。請佛廣說決定毘尼。佛為分
別聲聞菩薩持犯不同，次敕文殊說究竟毘尼。佛
<pb n="353"/>
又廣答聲聞菩薩增上慢相。說偈結持。
發勝志樂會第二十五（二卷）　佛在鹿苑，與千比丘，
五百菩薩俱。有諸菩薩業障深重，疑惑退轉。彌勒
菩薩慰問令喜，有六十人隨勸詣佛，投地悲淚，佛
慰令起。說其往昔誹謗法師惡業，多受眾苦。後亦
當生極樂世界。時諸菩薩隨發十三弘誓，佛讚印
之。彌勒因問末世菩薩成就幾法，安隱得脫？佛答
以二種四法，不求他過失，亦不舉人罪，離麤語，慳
吝，是人當解脫。當捨於懈怠，遠離諸憒鬧，寂靜，常
知足，是人當解脫。次明無希望心行法施時，成二
十利。又二十利。次明末世種種過惡。次明慧行菩
薩與初業菩薩不同之相。次明初業菩薩應當觀
察利養之過。亦當觀察憒鬧過有二十，世話過有
二十，睡眠過有二十，眾務過有二十。次明不修諸
行，不斷煩惱，不習禪誦，不求多聞，非出家者。次明
略說戲論過有二十。次明發十種心，能生極樂世
界。
善臂菩薩會第二十六（二卷）（鳩摩羅什譯）　佛在王城
竹園，為善臂菩薩廣說六波羅蜜法。常當具足。
善順菩薩會第二十七（一卷）　佛在給孤獨園，與五
百聲聞，十千菩薩俱。舍衛城有菩薩名善順，恒以
五戒八齋教化眾生，令修六度四等。帝釋種種試
驗，不能令其破戒。偶得劫初金鈴，價過南洲。謂唯
波斯匿王最貧，與眾往見，而奉與之。王問誰證我
貧，善順請佛為證。佛與五百聲聞，十千菩薩，及天
龍八部，從地涌出，為作證明。兼說三種無量功德
資糧，復有三十二法。能勤修者，則為見於如來，大
眾獲益。王以二衣施善順，善順不受。王求以足踏
之，次即轉施貧苦，咸令得益。勸使見佛，兼為王說
菩薩法門眷屬。
勤受長者會第二十八（一卷）　佛在給孤獨園，與千
二百五十比丘，五百菩薩俱。城有長者名勇猛授。
與五百長者見佛。請問求菩提者。應云何學。云何
住。云何修行。佛答以。大悲六度。次問云何觀察於
身命財。能無貪吝。佛教以觀身過患。又說四十四
種觀身。長者得無生忍。說偈歎菩提心。佛為授記。
優陀延王會第二十九（一卷）　佛在瞿師羅園，與千
二百五十比丘俱。舍摩夫人供養佛僧。帝女夫人
譖於優陀延王。王極瞋怒，以箭三射。舍摩入慈三
昧，箭還住王頂上空中，王乃驚悔。舍摩勸令見佛
懺罪，因問女人過患。佛為廣說丈夫四種愆過，王
受三歸，作優婆塞。
妙慧童女會第三十（二會同卷）　佛在耆闍崛山，與千
二百五十比丘，十千菩薩俱。王舍城有長者女妙
慧，年始八歲，詣佛問法。佛為說四十行。女發大願，
動地雨華，眾變金色。次答文殊諸問。文殊向佛讚
之。佛因說其發菩提心，經三十劫，然後佛始發心。
女又發大誓願，即轉如三十歲知法比丘。眾會獲
益。
恒河上優婆夷會第三十一　佛在給孤獨園。此
優婆夷來禮佛足，與佛問答第一深義。佛為授記。

閱藏知津卷第二

<sarticle><article>閱藏知津卷第三</article></sarticle>
北天目沙門釋智旭彙輯
<other>大乘經藏　方等部第二之二</other>
大寶積經之餘
無畏德菩薩會第三十二（一卷）（佛陀扇多譯）　婆伽婆
住耆闍崛山，與五百比丘，無量無邊菩薩，及八千
大菩薩俱。舍利弗等入城乞食，至阿闍世王宮殿，
王女名無畏德，年始十二，安坐不起。王語令起，女
即種種彈訶聲聞。舍利弗目犍連往問，皆被屈服。
<pb n="354"/>
又以誓願令諸聲聞得見香象世界，放香光明如
來。次答大迦葉問，答須菩提問，答羅睺羅問，答父
王問，人天獲益。然後下床禮敬聲聞，施妙飲食，同
至佛所，現丈夫身。佛與授記，并授其母月光夫人
道記。
無垢施菩薩應辯會第三十三（一卷）（聶道真譯）　序品
第一，佛遊給孤獨園，與千比丘，萬二千菩薩俱。文
殊等八大菩薩，舍利弗等八聲聞，各發勝願。入城
乞食，波斯匿王女無垢施，年始八歲，與五百婆羅
門出城浴洗天像，為婆羅門說其初生七日，即聞
三寶功德，乃趨菩薩聲聞處禮足。王亦隨至。聲
聞品第二，女問八大聲聞，皆不能答。菩薩品第
三，女又次第問八菩薩已。須菩提語諸聲聞菩薩，
已得法食，不須乞食，遂同還佛所。女即以偈問佛
菩薩諸行。菩薩行品第四，佛為說十八種四法，
女即發誓奉行，震動世界，雨眾天花，天樂自鳴，變
成十六童子。佛乃明其修菩薩行經六十劫，文殊
乃發菩薩之心。授記品第五，佛為授菩提記，及
授五百婆羅門記。
功德寶華敷菩薩會第三十四（二會同卷）　佛在耆闍
崛山。開敷功德寶華菩薩問受持佛名，速證菩提
之義。佛為說十方佛號，及受持功德。東方無量功
德寶莊嚴威德王如來，南方功德寶勝莊嚴威德
王如來，西方一切法殊勝辯才莊嚴如來，北方積
集無量辯才智慧如來，東南方千雲雷吼聲王如
來，西南方最上妙色殊勝光明如來，西北方種種
勝光明威德王如來，東北方無數劫積集菩提如
來，上方虛空吼聲淨妙莊嚴光明照如來，下方一
切法門神變威德光明照耀如來。
善德天子會第三十五　佛在給孤園，與千比丘，
十千菩薩，并欲色諸天子俱。佛敕文殊為天眾說
諸佛甚深境界，所謂平等，無依，無數，無得等。次受
善德天子請，現大神變。往兜率天，說四種法，住不
放逸，則能攝取一切佛法。一住於戒律而具多聞，
二住於禪定而行智慧，三住於神通而起大智，四
住於寂靜而常觀察。及說八種八法。又說依不放
逸，不損三樂，得離三苦。超三畏，三有，離三垢，滿三
學，近三寶，離波羅蜜三障，得波羅蜜三伴助。次示
觀察正勤，念處。如意，根，力，覺，道等法。次以光照上
方普賢佛剎，與持法炬菩薩同來見佛。
善住意天子會第三十六（四卷）（達磨笈多譯三菩提流志譯一）　
緣起品第一，婆伽婆住耆闍崛山，與六萬二千比
丘，四萬二千菩薩，及天龍八部俱。文殊入無諍除
心三昧，震動十方佛土。又入普光無垢莊嚴三昧，
大集十方菩薩來到佛所，皆入隱身三昧。迦葉舍
利弗須菩提入二萬三萬四萬三昧求之，不見微
相。文殊復遣化佛菩薩，遍召諸天。開實義品第
二，文殊與善住意天子問答，共談實義。文殊神
變品第三，善住意先發後至，文殊後發先至。華臺
諸化菩薩說偈讚佛，眾益地動。破魔品第四，文
殊入破散諸魔三昧，魔見衰相，恐怖歸佛。次說具
二十法，得是三昧。復有六種四法。菩薩身行品
第五，十方菩薩從隱身三昧起，各現其身。文殊問
菩薩名義。佛答以覺一切法。破菩薩相品第六，
明初發心義，無生忍義，超越轉入諸地義。破二
乘相品第七，明真出家持戒頭陀禪行等義，及明
聰辯利智，是嬰兒凡夫。得陀羅尼，是愚癡凡夫。諸
餘智人，盡入頑鈍。五百比丘不信誹謗，墮大地獄。
佛記其從地獄出，速證涅槃。以聞如是甚深法門
故。破凡夫相品第八，說殺三毒謗三寶等性惡
法門。神通證說品第九，文殊為善住意入如幻
三昧，及為五百五通菩薩執劍害佛，以除彼分別
心。令得無生法忍。稱讚付法品第十。
<pb n="355"/>
阿闍世王子會第三十七（半卷）　佛在耆闍崛山，王
子名師子，與五百人見佛。問答各十六頌，佛與授
記。
大乘方便會第三十八（二卷半）（竺難提譯）　佛在給孤
園，與八千比丘，萬二千菩薩俱。智勝問菩薩行於
方便。佛具答之。兼明眾尊王菩薩與女人同坐事，
過去樹提梵志十二年攝受女人事，無垢比丘容
女借宿事，愛作菩薩度德增女事，於是阿難歎諸
菩薩如須彌山。亦如藥王。迦葉亦說空澤大城之
喻。以歎菩薩。次因德菩薩之問。佛為具說示現八
相十惱等一切方便。皆為化度眾生。非有實事。
賢護長者會第三十九（三卷）（闍那崛多譯）　佛在迦蘭
陀竹園。與千二百五十比丘俱。跋陀羅波梨長者，
與千眷屬，向世尊前請問決疑。佛先為阿難具說
長者所受樂果，雖帝釋亦不能及。唯真月童子則
又勝之。由於古樂光佛時，作大法師，開示未聞。以
是法施因緣，九十一劫恒受福報。長者乃問眾生
神識相貌名義，及此世他世作受等義，佛具答之。
真月童子問，色，及欲取，見取，戒取，云何須觀？佛亦
答之。次有大藥王子菩薩問神識從此身移，當有
何色？佛答如幻師火，如人水內影，如風輪無定，無
有定色，如眾生眼見虛空等。及問答受罪受福等
事。次又答賢護問聚、積、陰、移，四種名義。
淨信童女會第四十（三會同卷）　佛在給孤獨園，與五
百比丘，八千菩薩，及賢劫諸菩薩，文殊等六十人，
賢護等十六大士，二萬兜率天子俱。波斯匿王女
名淨信，詣佛問法。佛答以十二種八法，又轉女身
二種八法。淨信與五百童女，俱得授記。
彌勒菩薩問八法會第四十一（菩提留支譯）　婆伽
婆住耆闍崛山，與千二百五十比丘，十千菩薩俱。
彌勒問速成菩提之法。佛答以成就八法，一深心，
二行心，三捨心，四善知回向方便心，五大慈心，六
大悲心，七善知方便，八般若波羅蜜。
彌勒菩薩所問會第四十二　佛在鹿林，與五百
比丘，一萬菩薩俱。彌勒問菩薩成就幾法，離諸惡
道，及惡知識，速證菩提？佛答以增一至十法。彌勒
以偈讚佛。阿難歎其辯才。佛明其十無數劫前。於
燄光遊戲妙音自在王佛時，曾為婆羅門子賢壽，
悟無生忍，便獲神通。本先四十劫前，發心行道，由
我勇猛精進，行於二種十法，故能超之。次明彌勒
往昔所行善巧方便安樂之道，次明見一切義太
子施血，妙華太子施髓，月光國王施眼，本生苦行。
次明佛與彌勒二人本願不同。
普明菩薩會第四十三（一卷）（附秦錄勘同編入）　佛在耆
闍崛山與八千比丘，萬六千菩薩俱。佛為迦葉說
菩薩二十種四法，又說三十二法，又說如地如水
等喻，又說中道真實正觀，又說菩薩為真佛子，又
說畢竟智藥，又說當來比丘，如犬逐塊。又說二不
淨心，一讀外道書，二畜好衣缽。二堅縛，一見，二利
養。二障法，一親近白衣，二憎惡善人。二垢，一忍受
煩惱，二貪諸檀越。二雨雹壞諸善根，一敗逆正法，
二破戒受施。二癰瘡，一求見他過，二自覆其罪。二
燒法，一垢心受著法衣，二受他持戒供養。二病，一
懷增上慢，二壞他大心。又說四種沙門，一形服，二
威儀欺誑。三貪求名聞，四真實。又說四種破戒似
持，一說有我論，二身見不滅，三取相行慈，四見有
所得。於是五百比丘得解脫，三萬二千人得法眼
淨。五百比丘從坐去。佛化二比丘隨與問答，令其
解脫。來詣佛所，答須菩提種種諸問。又有五百比
丘得解脫。三萬二千人得法眼淨。普明菩薩問云何
住？及云何學？佛言不取不著，發大精進，習大法船。
寶梁聚會第四十四（二卷）（道龔譯）　沙門品第一。佛
在耆闍崛山，與八千比丘。萬六千菩薩俱。摩訶迦
<pb n="356"/>
葉問沙門義，佛詳答之。并說三十二垢，八覆，十二
表式，八法敬重袈裟，及說破戒比丘不能消信施。
比丘品第二，先正說比丘法，次說惡比丘能壞
正法，有十六種四惡法。旃陀羅沙門品第三，說
惡沙門如旃陀羅，亦名敗壞，亦名篋，亦名枸欄茶，
亦名求利，亦名稗，亦名逋生稻，亦名形似，亦名失
血氣。五百比丘捨戒還俗。佛記其信解慚悔，得生
兜率，在彌勒初會數中。營事比丘品第四，詳明
營事之法。蘭若比丘品第五，詳明阿蘭若法。五
百比丘，漏盡解脫。乞食比丘品第六，糞掃衣
比丘品第七。
無盡慧菩薩會第四十五（半卷）　佛在耆闍崛山，與
千二百五十比丘，一萬菩薩，十六在家菩薩，六十
無比喻心菩薩，賢劫一切菩薩，及無盡慧等六萬
菩薩俱。無盡慧問菩提心義，及依何義而得修行。
佛答菩提本無名字言說，若依言說敷演，則以十
波羅蜜為十發心。一一波羅蜜皆以十法為首，及
明十地先相。十地圓滿十度，得十三昧，十陀羅尼。
於是無礙光明師子幢天子歎佛及法。佛更為說
聽受此法門者，必不退轉。
文殊師利說般若會第四十六（卷半）（曼陀羅仙譯）　佛
在給孤獨園，與千比丘，十千菩薩俱。文殊晨朝詣
佛，舍利弗等亦至。佛問文殊，欲見如來耶？文殊即
說正觀如來法門。佛印許之。舍利弗與文殊問答
深義，佛亦與文殊互相問答。深明修般若義，觀身
實相，觀佛亦然，等義。乃至福田無差別相，大地震
動，眾會獲益。次明入不思議三昧，如人學射，久習
則巧。次明欲具一切佛法，當學般若。次明一行三
昧，乃至微笑放光。以為無相法印。
寶髻菩薩會第四十七（二卷）（竺法護譯）　佛在靈鷲山，
與四萬二千比丘，八萬四千菩薩，及天龍八部俱。
東方淨住佛國寶髻菩薩，與八千菩薩俱，以一寶
蓋覆此忍土，雨花說頌，來禮佛足，請問清淨之行。
佛總告以四事，一曰行度無極，二曰遵修諸佛道
品，三曰具足神通，四曰開化眾生。次詳解釋六度，
三十七品，五通，及化眾生有二十事不厭生死。次
說古普壞世佛時，有珍寶菩薩問饒益眾生，嚴淨
道場等義。佛以無放逸答之。彼時珍寶，即今寶髻。
次又說開化眾生有四四法，又說古離垢光佛時，
有極妙精進菩薩，以大忍力，仰承佛命，往化業首
太子。彼時菩薩，即今世尊。彼時太子，即今彌勒。次
說菩薩一種四法自在道業，寶髻以其髻中明月
珠，貢佛發願佛為授記。
勝鬘夫人會第四十八（一卷）　佛在給孤獨園，波斯
匿王與末利夫人致書於女勝鬘，稱揚佛德，勝鬘
發書尋繹，遙空請佛，佛即現身。勝鬘說偈歎德，佛
為授記。勝鬘復發十弘誓願，感於天花天音。又發
三願，佛讚印之。又說一大願攝恒沙願，所謂攝受
正法。更復演說廣大之義，及大威力。佛讚印之。又
說大乘了義，廣明二乘為不了義。以不出變易生
死，不斷無明住地故，唯一佛乘。一歸依，一實諦為
了義耳。佛亦印之。次又說三種人入大乘道，一成
就甚深法智，二成就隨順法智，三仰推唯佛所知。
餘有隨己所取，執著妄說，違背正法者，一切天人
應共摧伏。佛亦讚印。然後放光，昇空步還，告語阿
難，及與天帝，結名付囑。
廣博仙人會第四十九（一卷）　佛在恒河岸上，與無
量比丘俱。廣博仙人與五百同行來見，問云何為
施，何者施義，及施主、施者、等義。佛詳答之，并示三
十二種不淨之施。次明五大施，又五大施，又五無
上施，又九大施等。次答中有識，及明智識差別。次
答六道來生差別，僅說持鬘，四王，忉利，三種生死
時相。文來未盡。
<pb n="357"/>
大方廣三戒經（三卷）　乃
北涼中天竺沙門曇無讖譯
即第一三律儀會同本異譯。
佛說如來不思議秘密大乘經（二十卷今作十卷）　映
宋中印土沙門法護共惟淨等譯
即第三金剛力士會同本異譯。分作二十五品。
佛說無量清淨平等覺經（二卷）　乃
後漢月支國沙門支婁迦讖譯
佛說無量壽經（二卷）　乃
曹魏天竺沙門康僧鎧譯
佛說阿彌陀經（二卷）　乃
吳月支國優婆塞支謙譯
佛說大乘無量壽莊嚴經（南作二卷北上中下同卷）　（南深北命）
宋中印土沙門法賢譯
已上四經並第五無量壽如來會同本異譯而
法賢本中，有慈氏問答。尤妙。但止三十六願。
佛說大阿彌陀經（二卷）　貞
宋國學進士王日休，取前四經刪補訂正。析
為五十六分。惜其未見寶積一譯。然心甚勤
苦，故舉世多流通之。
佛說阿閦佛國經（二卷北作三卷）　服
後漢月支國沙門支婁迦讖譯
即第六不動如來會同本異譯。
佛說大乘十法經（一卷）　服
蕭梁扶南國沙門僧伽婆羅譯
即第九大乘十法會異譯。
佛說普門品經（一卷）　服
西晉月支國沙門竺法護譯
即第十文殊師利普門會異譯。
佛說大乘菩薩藏正法經（四十卷今作二十卷）　（南辭安北如松）
宋中印土沙門法護等譯
即第十二菩薩藏會異譯。
佛說胞胎經（一卷）　服
西晉月支國沙門竺法護譯
即第十三佛為阿難說人處胎會異譯。
文殊師利佛土嚴淨經（二卷）　服
西晉月支國沙門竺法護譯
即第十五文殊師利授記會異譯。
佛說護國尊者所問大乘經（四卷南作三北作二）　（南夙北臨）
宋北印土沙門施護譯
即第十八護國菩薩會異譯。
郁迦羅越問菩薩行經（一卷）　衣
西晉月支國沙門竺法護譯分作八品。
佛說法鏡經（二卷）　服
後漢安息國優婆塞安玄共嚴佛調譯
二經皆即第十九郁伽長者會異譯。
幻士仁賢經（一卷）　衣
西晉月支國沙門竺法護譯
即第二十一授幻師跋陀羅記會異譯。
佛說決定毘尼經（一卷）　衣
（北云東晉錄失譯人名　南云墩煌三藏譯）
即第二十四優婆離會異譯。
佛說三十五佛名禮懺文（一紙半）　淵
唐北天竺沙門大廣智不空譯
即前經中譯出別行。
發覺淨心經（二卷北作一卷）　衣
隋北天竺沙門闍那崛多譯
即第二十五發勝志樂會異譯。
佛說須賴經（一卷）　（南忘北衣）
曹魏西域沙門釋白延譯
即第二十七善順菩薩會。而有同王見佛，得菩
提記。諸佛摩頂，現出家相諸事。
佛說須賴經（一卷）　仝前
<pb n="358"/>
前涼月支國優婆塞支施崙譯亦同前本。
菩薩修行經（亦名威施長者問觀身行經半卷）　（南忘北短）
西晉河內沙門白法祖譯
佛說無畏授所問大乘經（上中下僅半卷）　（南馨北夙）
宋北印土沙門施護譯
二經皆即第二十八勤授長者會異譯。
佛說優填王經（四紙餘）　衣
西晉沙門釋法炬譯
佛說大乘日子王所問經（九紙餘）　力
宋中印土沙門法天譯
二經皆即第二十九優陀延王會異譯。
佛說須摩提經
西晉月支國沙門竺法護譯
佛說須摩提菩薩經（二經同卷）　衣
姚秦天竺沙門鳩摩羅什譯
二經皆即第三十妙慧童女會異譯。
佛說阿闍世王女阿述達菩薩經（一卷）　衣
西晉月支國沙門竺法護譯
即第三十二無畏德菩薩會異譯。
佛說離垢施女經（一卷）　衣
西晉月支國沙門竺法護譯
得無垢女經（一卷）　裳
元魏中天竺婆羅門瞿曇般若流支譯
二經皆即第三十三無垢施菩薩應辨會異譯。
文殊師利所說不思議佛境界經（二卷）　裳
唐南印土沙門菩提流志初譯
即第三十五善德天子會異譯。
善住意天子所問經（三卷）　裳
元魏烏萇國沙門毘目智仙共流志等譯
佛說如幻三昧經（三卷）　裳
西晉月支國沙門竺法護譯
二經皆即第三十六善住意天子會異譯。
太子刷護經
西晉月支國沙門竺法護譯
太子和休經（二經同卷）　裳
西晉錄失譯人名
二經皆即第三十七阿闍世王子會異譯。
慧上菩薩問大善權經（二卷）　推
西晉月支國沙門竺法護譯
佛說大方廣善巧方便經（四卷今作二卷）　（南清北深）
宋北印土沙門施護譯
二經皆即第三十八大乘方便會異譯。
大乘顯識經（二卷）　推
唐中印土沙門地婆訶羅譯
即第三十九賢護長者會異譯。
佛說大乘方等要慧經。
後漢安息國沙門安世高譯
即第四十一彌勒菩薩問八法會異譯。
彌勒菩薩所問本願經（二經南共一卷北共半卷）　推
西晉月支國沙門竺法護譯
即第四十二彌勒菩薩所問會異譯。
佛遺日摩尼寶經（一卷）　推
後漢月支國沙門支婁迦讖譯
佛說摩訶衍寶嚴經（一卷）　推
晉代失譯師名
佛說大迦葉問大寶積正法經（五卷今作二卷）　忠
宋北印土沙門施護譯
三經皆即第四十三普明菩薩會異譯。
勝鬘師子吼一乘大方便方廣經（一卷）　推
劉宋中天竺沙門求那跋陀羅譯
即第四十八勝鬘夫人會異譯。
毘耶娑問經（二卷）　推
元魏中天竺婆羅門瞿曇般若流支譯
<pb n="359"/>
即第四十九廣博仙人會。而有結文。
入法界體性經（八紙半）　（南男北傷）
隋北天竺沙門闍那崛多譯
佛在耆闍崛山。文殊師利立佛門外，佛命之入。問
佛住何三昧。佛言，寶積三昧。乃至種種問答，明法
界義。舍利弗復與文殊問答深義。
寶積三昧文殊師利菩薩問法身經（五紙半）　（南男北才）
後漢安息國沙門安世高譯與前同本。
佛說阿彌陀經（四紙餘）　貞
姚秦三藏法師鳩摩羅什譯
佛在祇園，與比丘菩薩諸天大眾俱。無問自說，告
舍利弗，稱讚西方極樂世界阿彌陀佛不可思議
依正功德，勸人發願求生。但以執持名號為行。復
引六方各恒沙佛，出廣長舌，勸信流通。今時叢席
皆奉之為晚課。真救世神寶，圓頓上乘也。
稱讚淨土佛攝受經（九紙欠）　貞
唐三藏法師玄奘譯
與上經同本。而有十方佛勸信。
後出阿彌陀偈經（十四偈）　貞
後漢失譯師名
讚往生淨土勝妙。
阿彌陀鼓音聲王陀羅尼經（三紙）　行
開元附梁錄
佛在瞻波大城，為諸比丘說阿彌陀佛父、母、子、侍
者、上首，及魔等名。次說神咒，十日修行。必生彼國。
佛說觀無量壽佛經（一卷）　貞
劉宋西域沙門畺良耶舍譯
佛在耆闍崛山，韋提希夫人，被子幽閉，哀請世尊
說生淨土之法。佛示以三種淨業，十六觀門。天台
智者大師有疏，四明法智尊者有妙宗鈔，深得經
髓，宜精究之。
觀世音菩薩得大勢菩薩受記經（一卷）　（南罔北短）
劉宋幽州沙門曇無竭譯
佛在鹿苑，與二萬比丘，萬二千菩薩，二萬天子俱。
華德藏菩薩問云何得如幻三昧？佛答以一法，謂
無依止。又問何人得此三昧？佛答以彌勒文殊等
六十正士。又問他方菩薩，何人得此三昧？佛答以
觀世音得大勢二大菩薩。華德藏請佛召二菩薩。
佛放白毫相光，照安樂剎，令彼此互見，互得大益。
二大士來，佛遂說其過去發心之因，并授補處成
佛之記。
佛說如幻三摩地無量印法門經（上中下同卷）　（南淵北似）
宋北印土沙門施護等譯
與上經同本。末後有一女人發心，便得轉為男
子，授菩提記。

閱藏知津卷第三

<sarticle><article>閱藏知津卷第四</article></sarticle>
北天目沙門釋智旭彙輯
<other>大乘經藏　方等部第二之三</other>
大方等大集經（三十卷）　位讓國
北涼中天竺沙門曇無讖譯
序品第一。佛在耆闍崛山，往古佛住大塔之中，與
六萬八千比丘，無量諸菩薩俱。時成正覺，始十六
年，知眾大集，堪任受持菩薩法藏。即入佛境神通
實見眾生三昧，於欲色二界中間，出大坊庭，如大
千界。從三昧起，放大光明，與諸大眾上升寶坊。六
欲天王，各各偈讚隨侍。佛至寶坊，坐師子座。又入
無礙解脫三昧，一一毛孔放光，普照十方無量世
界。光中說偈，為勸放逸諸菩薩故。光遍十方，還從
頂入。十方各有一大菩薩，與十恒沙諸大菩薩俱
來。右繞萬匝，供養讚歎，次第而坐。佛從定起，謦欬
<pb n="360"/>
聲徹十方。人及非人，四禪天眾，一切畢集。復放眉
間光，入諸菩薩頂。於是諸法自在功德華子菩薩，
入瓔珞莊嚴三昧。出師子座，從三昧起，偈讚請佛
登座。次有寶杖等十菩薩各入三昧，令眾得益。乃
至召魔王來，令其請轉法輪。佛讚其譬如百年闇
室，一燈能破。次有法自在王菩薩，廣讚如來境界
不可思議，歎惜眾生捨大喜小。會中三十億那由
他百千萬億天人，發無上心。陀羅尼自在王菩
薩品第二。佛放白毫光明，入陀羅尼自在王菩薩
頂。菩薩化大寶蓋以覆如來，偈讚問法。佛答菩薩
有四瓔珞莊嚴，一戒瓔珞莊嚴，二三昧瓔珞莊嚴，
三智慧瓔珞莊嚴，四陀羅尼瓔珞莊嚴。一一各有
增一至十等事，次明有八光明能壞諸闇，淨菩薩
行。一念光，二意光，三行光，四法光，五智光，六實光，
七神通光，八無礙智光。一一光復各八種。次明修
習大悲有十六事，一壞妄見，二壞四倒，三破憍慢，
四壞五蓋，五拔沈沒，六斷七慢，七斷惡道，八斷繫
縛，九斷惡友，十施智慧，十一施因緣智，十二斷所
見，十三斷三有，十四壞魔網，十五示樂因，十六開
涅槃門。次明修三十二善業，壞眾生三十二惡業，
一智慧，二上解欲，三法自在，四正命，五正見，六不
放逸，七壞麤獷，八一切施，九淨戒，十忍，十一進，十
二定，十三智，十四正義，十五壞世行，十六斷煩惱，
十七除我見，十八調諸根，十九壞邪說，二十知恩，
二十一壞增上慢，二十二善口語，二十三知足，二
十四恭敬父母師長，二十五修七財，二十六身念
處，二十七燃慧燈，二十八出離道，二十九捨左道，
三十捨愛著，三十一信三寶，三十二修六念。次廣
答如來十六大悲，非諸聲聞菩薩所及。引古栴檀
窟佛，度非非想天一人。入定八萬四千大劫，待其
下生與授記已。方般涅槃，次復明如來三十二業，
即是十力，四無所畏，及十八不共法。於是如來顧
問大眾，誰能守護如是供具，及此寶坊，令不毀損。
待彌勒成佛十六年後，供養彼佛，及賢劫中五百
如來。爾時諸法神通自在王菩薩，即承當之。有一
神通魔王，問其安置何器？菩薩令其諦觀我身，見
其臍中有水王光世界，佛號寶優缽羅，坐大寶山，
宣說正法。魔王即發大菩提心，誓不退轉。次陀羅
尼自在王菩薩，答師子幢菩薩，廣說八陀羅尼。所
謂淨聲光明陀羅尼，無盡器陀羅尼，無量際陀羅
尼，大海陀羅尼，蓮華陀羅尼，入無礙門陀羅尼，四
無礙智陀羅尼，佛莊嚴瓔珞陀羅尼。佛讚印之。并
說其曾於過去淨光明佛時，名為光頂菩薩。問佛
寶炬陀羅尼義，聞已，即得，故今能說。次有慧聚菩
薩，請問得已不失之故。佛廣答以安住慧根，造作
慧業，大地震動。次有具足四無礙智菩薩，請問以
何因緣，名為慧聚？佛說過去功德佛藏時，曾為念
意菩薩，不起於座，答佛所問百億事義，大眾獲益，
故得此名。次乃付囑流通。寶女品第三。世尊故
在大寶坊中，有寶女手持白真珠貫，隨誠言力，遍
著佛及諸菩薩頂。眾歎希有，佛述成之。女問實語，
法語，義語，毘尼語義。佛具答之。十千菩薩得無生
忍。女為舍利弗說三十二菩薩寶心，悉無聲聞辟
支佛心。又為說四無礙智。舍利弗問其夙因。佛說
過去分別見佛時，曾為輪王，供佛發心，久已離男
女身，今以方便示女身耳。寶女請問十力世尊，是
即是離，又何故說十？非一非百？佛說非即非離，能
說十事，故名十力。雖說十力，一具無量，為流布故，
說言十力。因廣說十力，無畏，十八不共，皆從菩薩
修行所得。又答三十二相業因，地動獲益。次答修
行法行問。次寶女為舍利弗說不退印，地動獲益。
佛又答寶女大乘問。次說三十二障礙事，三十二
速得大乘事，結益囑持。不眴菩薩品第四。東方
<pb n="361"/>
普賢佛所，不眴菩薩來供養佛，讚歎問法。佛為說
一切法自在三昧，次明具足一至十法。能得三昧，
大眾獲益。次不眴為舍利弗說無住義，無生忍義，
佛讚印之。因說得心自在，即能得法自在三昧。次
為舍利弗說不眴夙因。乃於過去自在王佛時，名
為法語比丘，久修久證此妙三昧。不眴又為舍利
弗說梵行法，大眾獲益，付囑流通。海慧菩薩品
第五。大水盈滿，出生無量芬陀利華。大眾各自見
在華上，華出大光。彌勒問何因緣。佛言，下方寶莊
嚴土，海智神通佛所，有海慧菩薩，欲來聽法故，海
慧即來。先入三昧，令此大眾得見彼土，次偈讚佛。
請問淨印三昧。佛為具說菩提心寶，三押不壞。具
足六度。次說穿菩提心，次說三昧根本，所謂三業
隨智，復有十淨，具三十法，得八不共。次明遠離滓
濁，破壞四魔。次為舍利弗說師子初產，小火燒薪
等喻。復為海慧說過去勤精進佛，示堅固莊嚴菩
薩四法，一者發心，二者作心，三者觀心，四者如法
住。既廣釋已，菩薩奉持，勤行精進，今成世尊。次有
修悲梵天請問海慧，何名佛法？答以一切法即是
佛法，無有二相。菩薩有八種力，聞深佛法，不生怖
畏。佛讚印之。兼明能護正法，有四四攝。次有功德
寶光菩薩問護法義。佛舉過去大智聲力如來，答
法護菩薩所問護法之義。兼以付之山王等十九
菩薩，各言能護。文殊師利言其悉是謬語。以世尊
不得一法故。佛讚印之。文殊又說持經有十利益，
大眾發心，地動出光。海慧復問世尊何法攝取大
乘？佛答以百種一法，百三十種二法，五十六種三
法，及障礙大乘三十七種四法。眾又獲益，大地震
動，天人讚善。佛復偈歎大乘功德，又為海慧廣說
門句，法句，及金剛句，於是十方菩薩興供偈讚。慧
聚菩薩申明佛出世義。佛舉然燈授記時，七種三
淨，以印成之。海慧復問菩薩發何等願？佛答以如
本發願，及說種種方便智慧。次說過去無邊光佛，
為淨聲輪王說八種四法，王悟無生，出家修道。佛
又為說出家二十四益，并示以當淨自界，淨聲如
法觀已，即得神通辨才。彼時淨聲，即今海慧。次又
為說如法而說，如說而住之義。引古師子捨身救
二猴子之事為證。次有二十一菩薩各說如法住
義，海慧復廣明魔業。佛廣說壞魔業道，波旬莊嚴
四兵，來趣寶坊。海慧以神通力，持置東方破疑淨
光佛國，令發大菩提心。又令此彼兩國，互得相見，
互得大益。佛復說咒四章，付囑流通。虛空藏菩
薩所問品第六。婆伽婆遊妙寶莊嚴堂上，與比丘
六百萬，菩薩不可說人俱。世尊分別大法方便，於
時大千世界，忽皆不見，唯見微妙寶臺，及見高師
子座。舍利弗請問因緣。佛言東方一寶莊嚴佛所，
有虛空藏菩薩，欲來至此。菩薩尋與十二億眾俱
來，供養讚歎，寶臺震動。乃問云何行六度與虛空
等？凡三十問。佛一一答之。於六度中，一一各有四
法成就，又有八法能淨。於六念中，詳明念佛三身，
及念天差別。於陀羅尼中，具明三十二修，於二十
四辯，具明二十四種修因。既答釋竟，大眾獲益。速
辯菩薩問何因緣，名虛空藏？佛言過去普光明王
佛時，曾為師子進菩薩，入定雨寶，即獲此名。於是
眾會渴仰，欲見神力。遂承佛命，入稱一切眾生意
三昧，雨法及財，大眾獲益。又以神力，釋生疑菩薩
之疑。佛又述久遠過去淨一切願威德勝王佛時，
曾為眾天灌頂輪王，已得不退菩提心三昧，生疑
因請虛空藏說三昧行業。虛空藏答八萬四千諸
三昧門，略舉八十三名。次舍利弗問生疑名，生疑
自答釋之。虛空藏復請佛說諸菩薩大誓莊嚴，及
道莊嚴。次有寶德菩薩問虛空藏修出世聖道之
義，及入於涅槃，行菩薩行之義。眾又獲益，如來讚
<pb n="362"/>
印。虛空藏乃推功於佛力。寶德問其意旨，仍答釋
之。次又答阿難問，於是五百聲聞，各脫鬱多羅僧，
供虛空藏。虛空藏即遣此衣至東方袈裟幢世界，
山王佛所，施作佛事。次有光明莊嚴梵天，雨花作
樂供養。請問菩薩善根資糧，及出要智方便。佛廣
答之。天歎希有。謂能以四句義，總說一切菩薩行。
虛空藏語梵天言，一句亦能總攝一切佛法。謂離
欲句，空句等。略舉十四一句，一一皆能總攝佛法。
如佛法，一切法亦然。以是等句，皆非句故。一切佛
法非句，假名為句。次有寶手菩薩，請問何謂安一
切佛法根本？虛空藏答以住菩提心。次以二法攝
菩提心。次以四法攝二，八法攝四，十六攝八，三十
二攝十六，六十四攝三十二，百二十八攝六十四。
寶手讚歎興供，波旬化作長者，與佛問答。佛敕十
六菩薩，各說過魔界行。波旬興供，虛空藏說咒，魔
子亦勉強發心。佛為懸授記莂申越長者疑悔盡
除。六十八億菩薩發願持經，佛為較量功德，并說
咒術。四王帝釋亦各說咒，梵王，彌勒，阿難，及功德
莊嚴菩薩。皆悉受持。佛與十方諸佛，同放大光囑
累。無言菩薩品第七。王舍城師子將軍生一子，
空中有天誡之，八歲不言。今以佛力，同其父母親
屬，共到寶坊，現大神通，說偈讚佛。大眾獲益，興供，
將欲問佛，先與舍利弗互相問答，次問聞聲，及善
思惟，生於正見。佛廣答之。無言復答舍利弗問得
正見義。次乃問信，進，念，慧，四力。佛廣答之。眾會得
益。無言次答蓮華菩薩倒見如見義，及菩薩義。佛
讚其得慧燈三昧。因即廣明能攝六萬諸三昧門。
譬如日出，能為四事。又如寶珠，亦如虛空，亦為一
切法頂。眾又得益。動地興供。次於世尊臍中，出一
金剛臍菩薩。傳東方慧橋如來命，問安聽法。及六
萬億菩薩皆在佛身內坐聽法。次從一毛孔出，禮
佛卻坐。金剛臍復與無言問答，顯發無性，無聲，法
界無二，深義。無言復入金剛三昧，令此世界悉為
金剛。金剛臍盡其神力，不能破一微塵。次明有四
四法能得金剛三昧。無言次為同來眷屬說四十
事莊嚴菩提之心。十法常得親近諸佛菩薩，父及
眷屬。得柔順忍。佛乃付囑受持。不可說菩薩品
第八。世尊故在大寶坊中，不可說菩薩讚佛。入定
問說大事，地動興供，眾獲大益。又即演說不誑如
來之義。無畏菩薩因問云何名誑如來？不可說分
別答之。兼明無出之出，名佛出世。佛讚印已。無畏
問誰當信者，寶女遂與廣相問答。次為舍利弗廣
說譬喻，明聲聞與如來。於無差別法界中而有差
別。又答無畏調伏問，報恩問。謂三十二業名菩提
行，此能報恩。二人必死不治。謂聲聞緣覺，無畏以
衣供養。寶女不受，復作種種問答。次有勝意天子
問說與不說之義。不可說化作比丘證信。復與勝
意種種問答，亦與舍利弗種種問答，舍利弗深讚
印之。佛亦讚舍利弗。不可說復與佛問難得受記
義，八千菩薩得無生忍。昇空說偈，魔王化作比丘
而來。不可說以神通力，令其懺悔。為說十六種法，
發菩提心。又說三十二法，向菩提心。又請世尊說
不可說六波羅密，魔王歡喜。大眾發心。
寶幢分　魔苦品第一。世尊在寶坊中，重述初成
道時，優波提舍，及拘律陀。遇見馬宿比丘，聞法見
諦，魔不能擾之事。往古品第二。仍述魔眾發心
問法，答以四法。不近惡友，速得菩提。於是地意菩
薩請問不可說義可覺知否？佛言不可說智，即一
切智。因反問以佛智。十五菩薩各各答已。樂欲菩
薩復與文殊問答，佛讚印之。魔眾得無生忍。大會
獲益。佛為說過去業，謂往古香功德佛，說寶幢陀
羅尼門，華目比丘，化無量眾，善行大臣，發惡誓願，
華目今成世尊。善行今為波旬，還得受記。魔調
<pb n="363"/>
伏品第三。魔盡其力，欲害於佛。舍利弗目犍連富
樓那須菩提入城四門，各調五百魔子。佛現蓮華，
說偈遠聞。魔被五縛，詐心歸依，七走不脫，至心聽
法。三昧神足品第四。佛欲入城，諸天競阻。佛以
大聲慰之，心遊首楞嚴定。令諸眾生各見所事之
像。光味仙人，與五百弟子，聞佛說偈，皆得寶幢三
昧。讚佛得記。相品第五。佛入三昧。令王舍城有
十二門，門一如來，諸魔天神，各興供養。於香花中，
說偈周聞。佛又入佛莊嚴珞瓔三昧，令界清淨，十
方雲集，說偈普益。次登光味所造寶梯，坐蓮華上，
勸發波旬，生歡喜心。波旬吐惡歔佛，佛變其氣成
須曼華，遍供十方諸佛。集十方佛，及諸菩薩。陀
羅尼品第六。十方諸佛同聲說大集金剛法心因
緣自在陀羅尼。月光童子菩薩亦說神咒。菩提自
在梵王正語梵天，皆現女身說咒。佛又說咒以加
護之。護品第七。善繫意菩薩變現八萬四千色
身，調伏眾生。佛與授記。授記品第八。莊嚴華魔
王，誓以女身廣度眾生。說咒護法，吉意菩薩述其
本事。佛皆與記。悲品第九。十方諸佛，為莊嚴華
及吉意二大菩薩說咒，二人受持。佛復勸諭波旬
發心，波旬不發。護法品第十。佛以正法，付囑國
王諸天，各發弘願。四天王護法品第十一。梵王
帝釋四王各說一咒。疑心菩薩問魔悉來集否？佛
言都集。又問有信心否？佛言皆有信心。唯除波旬
眷屬千人，當來破壞三寶，至法滅時，乃得信心，亦
當成佛。次有太白魔天說咒動地，護持佛法。曠
野鬼品第十二。五百菩薩以大願力，現鬼畜身，調
伏鬼畜。說二神咒。還本品第十三。十方諸佛欲
還本界，動地雨花。月香如來答梵天問，成就十法。
能護正法。
虛空目分　聲聞品第一。世尊故在大寶坊中，諸
聲聞等猶生大慢，不得四果。佛舉瞻婆華鬘，發大
誓願，出生四寶。寶出大光，擲之虛空。鬘中說偈，眾
悉來集。佛為宣說雜四真諦。華鬘遍往四方佛上，
南方金剛光明功德如來，遣金剛山童子說法目
陀羅尼來贈。西方智幢如來，遣勝幢童子說淨目
陀羅尼來贈。北方發光明功德如來，遣勝意童子
說光目陀羅尼來贈。東方寶蓋光明功德如來，遣
虛空聲童子說聖目陀羅尼來贈。四童子變此世
界令淨，與大眾來，供養偈讚，各傳佛命，地動龍集。
正語天女說咒護法。佛為憍陳如廣說法行。具明
阿那般那，乃至八忍八智。亦說滅後六部差別，亦
說奢摩他毘婆舍那。四念處，三解脫，四禪，四定，及
出世定。是名法目陀羅尼。與金剛山所持來者無
異。說是法已，舍利弗目犍連等，皆得四果。世間
目品第二。佛放白毫相光，照十方土，人天畢集。頻
婆娑羅請問十二月相。佛說雪山仙人共虎行欲，
生十二子，父母亡後，歸依梵天，至十二年，感天與
願。（佛說相法悉不譯出。）彌勒品第三。彌勒心念說偈問佛，
佛為廣說十二因緣。是名淨目陀羅尼也。四無
量心品第四。頻婆娑羅王問供養修四無量菩薩，
得幾所福？佛言，具八事，無八怖，具足八大丈夫。次
有淨光菩薩，與無勝菩薩，互相問答，眾會獲益。
淨目品第五。無勝意童子請問慈無量心，相體因
緣果報。佛入調伏眾生無所畏懼三昧，放肉髻光，
照無邊界，說偈，眾生悉集寶坊。佛為說三種慈，并
說修相。明星天子問慈心果，佛具答之。天子於諸
禪定，出入自在，說咒利生。佛因為說十二菩薩現
為畜生，調伏眾生。居閻浮外四方海中，每方各三
（東，蛇馬羊。西，豬鼠牛。南，猴雞犬。北，師子兔龍。即今十二生肖也），并說求見咒法。
聖目品第六。明星菩薩問修悲法。佛言，當觀八苦，
明星得無生忍。眾獲多益。次說修喜，修捨。辟支
佛乘品第七。無勝意問緣覺乘人所修慈、悲、喜、捨。
<pb n="364"/>
佛答以修法緣慈等。聖目無礙智品第八。虛空
聲童子請問無緣梵行。佛入虛空幢三昧，面門放
光，照十方界，大聲集眾，乃演說之。大眾獲益。護
法品第九。文殊等九萬二千億童子，請佛願力加
持法門。佛言，四方四佛，先已有願。今以此法付囑
天龍鬼神，十方菩薩請佛制戒。佛言止止，佛自知
時。次問頻婆娑羅國法，隨制四重。及囑護佛法者，
應擯治不如法惡比丘。大眾還品第十。佛復安
慰諸天，一切眾生各發願。寶髻菩薩品第十一。
東方淨住佛國，寶髻菩薩，與八千菩薩，齎妙寶蓋，
覆千世界，來供養佛。讚聲遍滿大千。請問淨行法
印。佛答以十分之一，謂一者波羅密行，二者助菩
提行，三者神通行，四者調眾生行。并說過去一切
眾生樂念如來亦說此法。時有寶聚菩薩，復問莊
嚴自身，莊嚴菩提樹法。彼佛答以不放逸法。其時
寶聚，即今寶聚。次又說四種四法。調伏眾生，及說
過去廣光明佛時，淨精進菩薩，調伏財功德婆羅
門事，寶髻即解髻珠供佛。佛與授記。
日密分　護法品第一。世尊故在大寶坊中，蓮華
光功德大梵菩薩，請說清淨法聚。佛令菩薩各入
禪定放光，十方雲集。佛示生身，法身。二種供養。次
明破戒受施，現在未來各四惡果。又明未來惡王
侵奪法師物者，現得二十種惡。捨身墮大地獄。備
歷鬼畜，能護法者，功德甚大。陀羅尼品第二。東
方五功德佛，遣日密菩薩。持真陀羅尼，及蓮華陀
羅尼來。南方山王佛，遣香像王菩薩，持隨空三昧
陀羅尼，及大行陀羅尼來。西方高貴德王佛，遣光
密功德菩薩，持斷業陀羅尼，亦名隨無願，及大神
良咒來。北方德華密佛，遣虛空密菩薩，持淨陀羅
尼來。分別說欲品第三。日密偈讚傳欲。佛語舍
利弗，受持是陀羅尼。分別品第四。四大菩薩各
各入定放光。憍陳如請問愛與士夫行於生死。佛
為分別廣說如實陀羅尼，眾得大益。重問蓮華陀
羅尼，佛不許說。次問如空空行陀羅尼，佛為說之。
眾又得益。次問隨無願陀羅尼，佛為說之。眾亦得
益。次問一切世間不可樂想，食不淨想。佛為說之。
亦即是隨無願陀羅尼。眾又得益。舍利弗次問淨
陀羅尼。佛說破四倒法。眾又大益。不思議大通
品第五。頻婆娑羅王請問佛光，佛敕四眾各入三
昧，佛亦自入佛境界三昧，一切世界，悉入佛身。一
切眾生，獲大利益。波旬大苦，命空樹大臣，往敕諸
龍。龍集大山，皆失勢力。復有戒梯大臣，先往佛所，
佛令憶本誓願，得如法忍。龍受大苦，歸依光味大
仙光味勸令歸佛。救龍品第六。佛趨須彌山頂，
放光救龍王苦。大聲說諸法印，所謂無常、苦、無我
等。文來未盡。
大哀經（八卷）　周
西晉月支國沙門竺法護譯
即前經初二品。分作二十八品。
寶女所問經（四卷）　發譯人同前
即前經寶女品第三。分作十三品。
海意菩薩所問淨印法門經（九卷）　（南澄北似）
宋譯經院沙門惟淨共法護等譯
即前經海慧菩薩品第五。
無言童子經（二卷）　發
西晉月支國沙門竺法護譯
即前經無言菩薩品第七。
寶星陀羅尼經（八卷）　殷
唐中天竺沙門波羅頗密多羅（此云智光）譯
即前經寶幢分同本別譯。
大乘大方等日藏經（十卷）　有
隋烏萇國沙門那連提黎耶舍譯
即大集日密分。而詳明。
<pb n="365"/>
護持正法品第一。陀羅尼品第二。菩薩使
品第三，佛敕耶舍持日眼蓮華陀羅尼，憍陳如
持無盡根陀羅尼，舍利弗持智慧依止陀羅尼，
目犍連持惡心者生歡喜心、諸不信者悉皆惛
睡陀羅尼（即分別說欲品，而此詳悉）。定品第四。惡業集
品第五。（此二品即前日密分別品。）護持品第六（此品前經所無）。
佛現神通品第七（即不思議大通品）。魔王波旬星宿
品第八（前缺略，此詳）。送使品第九，光味仙為龍見
佛。念佛三昧品第十。昇須彌山頂品第十
一（即救龍品）。三歸濟龍品第十二，世尊從須彌頂
下，至佉羅低山，說十種業來生龍中，及為龍說
種種夙因。護塔品第十三，佛以二十八大支
提付囑諸龍及夜叉竟，又說大授記咒，波旬聞
已生歡喜心，與諸眷屬懺悔。受三歸依；伽羅支
魔子問眼色因緣等義，佛為解釋諸法性空，眾
獲大益。
大方等大集月藏經（十卷）　虞
高齊烏萇國沙門那連提黎耶舍譯
月幢神咒品第一。佛在佉羅帝山，與六百萬比丘，
無量無邊菩薩俱。說日藏經已。西方現大花雲，雲
中現一半月，廣十由旬。月中復現真金重閣講堂，
堂中復現半月，月中有千葉青蓮。世尊端坐說法，
光照大眾頭上。皆現半月，目連說偈問佛，佛說月
藏菩薩欲來，月藏即來。說偈，并說神咒。又懺謝來
遲之過。佛廣讚其入禪功德，具足六度。魔王波
旬詣佛所品第二。魔宮諸物，變半月形，放光演偈。
擊鼓集眾，鼓復說偈。乃與眷屬詐來歸依，興諸供
養。佛為憍陳如偈說利養過失，魔懷羞愧，默坐聽
法。諸阿脩羅詣佛品第三。波旬雨諸惡物於脩
羅宮，脩羅歸佛。佛以悲風光明三昧救之。尋來見
佛，興供偈讚。本事品第四。說佛於毘舍浮佛時，
為化八弟，千年苦行。彼八弟者，即今四阿脩羅王。
波旬，調達，彌勒，維摩。第一義諦品第五。月藏請
問住阿蘭若，修第一義諦法。佛言起大悲心，棄捨
愛取。依四聖種，不念四大五陰，根、塵、識，等。以四無
礙，成熟眾生。滿六度行，如初日月。乃至十五日月。
次問三昧何身，何攀緣，何想，何相，何性？佛具答之。
次明隨有第一義禪菩薩居處，得十二種功德利
益。令魔得信樂品第六。一切天人，慈心視魔，勸
諫令發道心，深信懺悔。佛為說忍功德，授波旬記。
波旬說咒護法。一切鬼神集會品第七。四王請
佛分張付囑一切天龍鬼神，大會亦同勸請。正辯
大梵解旨，命四王以燄赫鐵輪，四方遙擲，攝諸鬼
神。同來佛所。諸惡鬼神得敬信品第八。佛為大
會說十平等，一眾生平等，二法平等，三清淨平等，
四布施平等，五戒平等，六忍平等，七精進平等，八
禪平等，九智平等，十一切法清淨平等。羅剎王等
自述夙業，悔過獲益。諸天王護持品第九。佛故
問大梵天王已，以四天下付囑一切天龍鬼神，如
拘留孫等三佛無異。諸魔得敬信品第十。魔願
護持國界，佛與授記。重囑一切天王。提頭賴吒
天王護持品第十一。日月天子寄願護法，佛讚許
之。并敕天王護閻浮提東方第四分。毘樓勒叉
天王品第十二。佛敕天王護閻浮提南方第四分。
毘樓博叉天王品第十三。佛敕令護閻浮西方
第四分。毘沙門天王品第十四。佛敕令護閻浮
北方第四分。咒輪護持品第十五。佛為四王共
說五咒，初總，次北，次東，次南，次西。忍辱品第十
六。羅㬋阿脩羅王等，承佛付囑，說咒護法。龍王瞋
怒，佛為說忍辱十種近果，及五遠果。并說不忍過
患。月藏又說大慈陀羅尼，於是天龍脩羅，互相懺
謝。佛重以三寶事付囑護持，兼明打罵出家人者，
得罪無量。大會興供。佛以神力加諸音聲，令演妙
<pb n="366"/>
法，入眾會耳，各得大益。分布閻浮提品第十七。
佛以一切國土，分布付囑天龍鬼神，各令護持。及
說息諸諍訟大陀羅尼。星宿攝受品第十八。復
以諸國囑付二十八宿，七曜，十二辰。建立塔寺
品第十九。梵釋四王舉過去二十五塔為例。請問
如來現在未來幾所塔寺，令其護持？佛笑放光，照
曜諸國。各現多佛，囑令護持。法滅盡品第二十。
月藏顧月燈說偈，月燈以偈問佛。佛偈答末法時
事。囑諸菩薩護持。咸皆默然。唯彌勒等賢劫大士
出語承當。佛復說偈。懸記法滅之事。又說金剛堅
固深密解脫味體陀羅尼句，眾得大益，大興妙供。
復說持經十種清淨功德，八種清淨功德，十三種
清淨功德。
大乘大集地藏十輪經（十卷）　陶
唐大慈恩寺沙門釋玄奘譯
序品第一。薄伽梵於佉羅帝耶山，說月藏已，南方
雲來，雨諸供養，演諸法聲，眾會手中，各各現如意
珠，雨寶放光。見十方土，又見身各地界增強，堅重
難舉。無垢生天帝釋問佛。佛為廣歎地藏菩薩功
德，菩薩尋與無量眷屬，現聲聞像，來禮佛足，讚歎
供養。佛又因好疑問菩薩問。廣述地藏無量功德，
眾會興供。地藏轉供世尊，兼說神咒。利益一切。
十輪品第二。地藏問佛，云何於五濁世能轉佛輪？
佛答由本願力，成就十種佛輪。能居此土，即十力
也。一一喻如轉輪聖王。無依行品第三。天藏大
梵請問禪、誦、營福，三業為出為墜？剎帝輪王為沈
為昇？佛答二種十無依行，隨有一行，不成三乘。次
明出家破戒，猶能生人十種殊勝思惟，不宜非理
辱害。次明五無間罪，四根本罪，謗三寶罪，皆非佛
之弟子。宜極護持四根本戒。次因優波離問。具明
舉罪有十非法，又十非人，有五法舉，有七法滅。次
因地藏願救末世，為說末世有十惡輪。謂國王宰
官等，護惡比丘，惱害淨眾，即名為旃陀羅。乃至破
戒，無戒。不應辱害。引古羅剎醉象敬重袈裟為證。
若能遠離十惡輪者，則得十法增長，離三十過。天
藏乃說護國不退輪心神咒。有依行品第四。金
剛藏菩薩問，既言破戒非佛弟子，云何不許辱害，
又他經處處獨讚大乘。今經云何說三乘法，悉皆
不許隱沒？佛答十種有情，難得人身。復有十種無
依行法差別，有四種僧，及四沙門，是故破戒雖非
佛子，不應受供。猶有聖賢幢相，不得辱害。三乘並
是如來度生方便，雖修大乘，不得廢二。次示十有
依行，三乘所共。復有十有依行，獨覺大乘所共。次
復廣示大乘無塵垢行輪，無取行輪，隨眾生根。說
三乘法，戒淨慈悲，安樂一切，乃名大乘。懺悔品
第五。眾會聞法，各懺先罪。佛為說十種法，能令菩
薩獲得無罪正路法忍。謂不著五陰，此世，他世，三
界。次明已得法忍，許處王位。或行十善，或信三寶，
亦可為王。否則決當墮落。善業道品第六。金剛
藏問，云何於三乘人法，得無過失，乃至菩提行願，
心無厭足？佛答，十善業道，即菩薩十輪。廣說因果
利益。福田相品第七。復明菩薩十財施大甲冑
輪，十法施大甲冑輪，淨戒大甲冑輪，安忍大甲冑
輪，精進大甲冑輪，靜慮大甲冑輪，般若，及善巧方
便，大甲冑輪。大慈大甲冑輪，大悲大甲冑輪，堅固
大忍大甲冑輪，故為一切聲聞獨覺作大福田。
獲益囑累品第八，眾各獲益無量，佛以此法付囑
虛空藏菩薩。
佛說大方廣十輪經（八卷）　唐
北涼錄失譯人名前經同本。而文缺略。
大集須彌藏經（二卷）　唐
高齊烏萇國沙門那連提黎耶舍共法智譯
聲聞品第一。功德天女請問禪波羅密。佛為說出
<pb n="367"/>
入息念。次第得入四禪，入三三昧，滿菩提分。若國
土中有此福田，得十可愛樂法。得十殊勝利益。
菩薩禪品第二。復說菩薩不墮二乘定聚。如實觀
察，得一切法無語言空三昧。猶如地藏菩薩，自在
出入。利益眾生。滅非時風雨品第三。功德天為
地藏述其往昔誓願，及述過去因陀羅幢相王佛
所，授作世水宅心陀羅尼。復求地藏起悲愍心，地
藏令其請佛演說水風摩尼宮陀羅尼。說已，大地
震動。地藏亦說磨刀大陀羅尼。陀羅尼品第四。
佛告須彌藏龍仙菩薩，令調惡龍。龍仙說咒，善住
龍王廣歎袈裟功德。若有國王惱亂服袈裟者，則
致荒亂。此非龍過，然亦立誓說咒。次諸龍王亦各
立誓，復說四咒。乾闥婆仙亦說一咒。地藏復說幢
杖大陀羅尼，無盡意復說幢蓋摩尼願眼大陀羅
尼。文殊亦說能懼尸利子利奴大陀羅尼。觀世音
亦為彌勒說船華功德大陀羅尼。帝釋問佛，何因
何緣，諸龍損壞世間資財？佛答，貪力，瞋力，二種因
緣。功德天以一斛器，盛諸種子，奉觀世音。觀音說
咒加護，令其教化眾生。

　　（江寧府溧水縣佛弟子夏之鼎仝妻袁
　　氏發心捐刻
　閱藏知津第一冊計四卷工完祈求過去
　　父母親冤早超極樂並法界有情咸證
　　菩提同圓種智
　　歲次壬寅桂月吉旦板存＆unrec;＆unrec;＆unrec;流通）

閱藏知津卷第四

<sarticle><article>閱藏知津卷第五</article></sarticle>
北天目沙門釋智旭彙輯
<other>大乘經藏　方等部第二之四</other>
虛空藏菩薩經（一卷）　弔
姚秦罽賓國沙門佛陀耶舍譯
佛住佉羅底翅山，說破惡業障陀羅尼。西方勝蓮
敷藏佛所，虛空藏菩薩，欲來供養。先現如意寶珠，
照空大會，唯存佛光。除大菩薩，餘皆迷惑。梵頂菩
薩問佛，佛說無斷常法，大眾復見如故。佛指西方，
廣歎虛空藏功德，大眾渴仰。虛空藏復以神力，淨
此世界。令眾手中各有寶珠，雨諸供具，現大寶蓋，
供養如來。現寶蓮華，而坐其上。彌勒致疑，藥王答
釋。佛讚藥王，重歎虛空藏神力。說求請咒，彌勒問
頂上妙珠之因。佛具答之。明其能除國王五根本
罪，亦除大臣五根本罪，亦除聲聞五根本罪，亦除
初心菩薩八根本罪，亦滿眾生一切所求。虛空藏
次從座起，跪問何以能於五濁施作佛事？佛以虛
空自性清淨之義答之。虛空藏即說無盡降伏師
子奮迅陀羅尼。佛讚印其能滅重罪。令生佛國。
虛空孕菩薩經（二卷）　弔
隋北天竺沙門闍那崛多譯
即前經異出。而小不同。
虛空藏菩薩神咒經（十五紙）　弔
劉宋罽賓國沙門曇摩密多譯
亦即前經同本。而有缺略。
觀虛空藏菩薩經（二紙）　弔譯人同上
佛住佉陀羅山，優波離問，欲治罪者，云何作觀？佛
言，先依決定毘尼，敬禮三十五佛。次想此菩薩頂，
有如意珠，若見此珠，即見天冠中現三十五佛。珠
中現十方佛，或得除罪字印臂，或聞空中唱罪滅，
便堪入僧。或使知毘尼者得夢，須更懺悔。乃至八
百日治廁，再三七懺，重與授戒。
無盡意菩薩經（四卷）　罪
劉宋枳園寺沙門釋智嚴共寶雲譯
<pb n="368"/>
佛遊寶莊嚴堂，說大集經。東方大金色光，照此世
界，出大蓮華。無盡意菩薩，與六十億眷屬俱，讚禮
於佛。舍利弗問所從來，菩薩答以不來不去。次復
問佛，佛答從不眴國普賢佛所來。兼明彼諸淨土
菩薩，唯修念佛三昧，悟無生忍。無盡意以三昧力，
令此眾會得見彼土，遙申禮供普賢如來，亦令彼
眾得見此土遙申禮供。舍利弗問，誰字仁者為無
盡意？答言，一切諸法不可盡故。即廣說八十無盡
法門，所謂發心無盡，淨心無盡，六種四行無盡，心
畢竟無盡，六波羅密無盡，大慈、大悲、大喜、大捨、無
盡，五通無盡，四攝無盡，四無礙智無盡，四種依法
無盡，修習助道無盡（懺悔、隨喜、勸請等），三十七品無盡，定
慧無盡，總持辯才無盡，撰集四法無盡（無常、苦、無我、寂滅），
一道無盡，方便無盡。
阿差末菩薩經（七卷）　罪
西晉月支國沙門竺法護譯
與上經同本。梵語阿差末。此翻無盡意也。
佛說菩薩念佛三昧經（六卷）　弔
劉宋天竺沙門功德直共玄暢譯
序品第一。佛住耆闍崛山，淨居天子於夜後分供
佛，請說念佛三昧。佛默許之。天子去後，微笑謦欬，
聲遍十方，天人畢集。佛出僧坊，遙見寶地，復更微
笑。不空見菩薩問知其故。即入三昧，於彼寶地，化
作法座，請佛往坐。佛更動地，出廣長舌，述彼淨居
天子請說念佛三昧。不空見本事品第二。過去
寶肩佛時，無量力王，與二王子，一名師子，二名師
子意，同供養佛。佛入涅槃，師子投火說誓。佛於火
中復起，作大利益，然後滅度。師子尋生梵天，歷侍
普密王等諸佛。無量力王，即今世尊。師子意，即今
彌勒。師子，即不空見。佛說此已，還入僧坊靜室。右
脅而臥。神通品第三。不空見以神通力，莊嚴此
界。阿難遍問目連，舍利，迦葉，滿慈，羅㬋，及須菩提。
各師子吼，述己平日神通。各言今非己作，眾會各
獲大益。彌勒神通品第四。彌勒入城乞食，以一
食供恒沙諸佛。化彼長者發菩提心，大地震動。彌
勒亦師子吼，自說往因。讚佛音聲辯才品第五。
不空見從三昧起，為眾說佛音聲辯才，眾會獲益。
讚如來功德品第六。不空見說佛德已，心念如
來降臨眾會。佛以神力，動地放光，來至大會。不空
見復告阿難，廣歎佛德。如來神力證正說品第
七。佛摩不空見頂，印其所說。不空見復說偈，述其
所見三世佛事。不空見勸請品第八。問法興供，
述意請答。讚三昧相品第九。顯示念佛三昧功
能。正觀品第十。先觀五陰不實，深生怖畏，具足
慚愧，修行止觀。三空，四念，及以四等，乃至十二頭
陀，三十七品，十善，十力，等法。次復相續念佛十號，
相好，六通，五分，等法。又當續觀即蘊異蘊是如來
耶。六根四大，亦復如是。又觀無上菩提，不以身得，
不以心得，不離身心，得無上道。次明離我見法，放
光授記。微密王品第十一。不空見問捨無慚愧
得三昧法，佛述過去明相佛時，勝微密王聞法出
家秉二二法。修此念佛三昧已，成蓮華上佛。三
法品第十二。不貪，不瞋，不癡。觀一切法無常，苦，無
我。供佛，勸人供。發願，讚佛德，讚相好。發願隨喜，三
世佛所，求念佛三昧。勸持品第十三。說過去寶
勝光佛滅後，樹王比丘流通此三昧寶王，有帝幢
天轉輪王，夢中聞此三昧，出家修學，成高行佛。是
故得聞此三昧者，決定成佛。諸菩薩本行品第
十四。九萬百千億那由他菩薩發心持說修行，佛
笑印之。正念品第十五。佛說正念諸法實相，是
名念佛。菩薩聞已，得無生忍，安住三昧。皆見十方
恒沙諸佛。大眾奉持品第十六。菩薩天人興供，
佛重現瑞讚持。
<pb n="369"/>
佛說大方等大集菩薩念佛三昧經（十卷）　民
隋南天竺沙門達磨笈多譯
與上經同，而文周足。正觀品分為三，於十號
相好下，名思惟三昧品第十一。於放光授記，名
示現微笑品第十二。神通品第十三，即微密
王品。修習三昧品第十四，即三法、勸持兩品。
但缺正念、奉持兩品。
大方等大集賢護經（五卷）　（南伐北罪）　（開元錄云亦名拔陀經）
隋北天竺沙門闍那崛多共笈多等譯
思惟品第一，佛在王城竹園，放光集眾。賢護問法，
佛讚其德，為說思惟諸佛現前三昧（即般舟三昧也），先說
具諸方便功德，次說如聞阿彌陀佛在西方。便依
所聞，繫念思惟，觀察不已，了了分明，終獲見之。如
夢所見，無物能障。未得天眼，能見彼佛。亦無天耳，
聞彼法音。如有三人，各念婬女，夢與從事，寤已，來
詣賢護，賢護為彼方便說法，住不退轉，得菩提記。
念佛三昧，亦復如是。又昔須波日佛時，有飢人夢
得飽食，寤已還飢。因思諸法皆空如夢，悟無生忍。
如是隨佛方所，即向彼方至心頂禮，渴仰欲見，專
精思惟色相，亦即作彼虛空之想。住正思惟，得見
彼佛光明清徹，如淨琉璃。其形端正，如真金柱。
三昧行品第二，具四四法，得成三昧。見佛品第
三，敬師如佛，精勤修學，則見十方各多多佛，不假
作意，自然現前。正信品第四，當應勇猛發勤精
進莫如海船，未到先破。莫如愚人，嫌赤栴檀。莫如
癡人，毀摩尼寶。因即較量持經功德。受持品第
五，能受持者，已於無邊佛所，種諸善根。一切功德，
不能格量。觀察品第六，一心思惟佛坐說法，相
好殊特，樂觀無厭。見如來已，當先諮問不見頂相，
次第遍觀諸相，皆令明了，願我未來得具妙相，得
清淨戒，具足威儀，定慧解脫等亦爾。復更思惟，菩
提為身得耶？為心得耶？身如草石，心不可見，菩提
無色，亦不可見。無漏無為，無有以色證色。以心證
心。無有證知，亦非無證。以如來身心，皆無漏故。五
陰五分，及所說法。亦無漏故，如是觀一切法，則入
寂定。無有分別，非無分別。何以故？定有分別，即是
一邊。定無分別，復為一邊。如是觀察知如來時，不
可執著。戒行具足品第七，出家應護十支戒行
（一清淨，二不缺，三不染，四不汙，五不濁，六不著，七不動，八不被訶，九智所讚，十聖愛敬是也），在
家應修布施、三歸、五戒、八齋，乃堪行此三昧。次記
此經行世時節，多人發願。末世弘持，佛為授記。
稱讚功德品第八，具四法，得三昧現前，獲五功德。
饒益品第九，過去無畏王佛時，須達多長者子
持此三昧，成然燈佛。欲成此三昧王，當勤觀察彼
四念處。具足五法品第十，賢護請佛設供，隨佛
入園。復問幾法能證三昧？佛答六種五法。授記
品第十一，然燈佛時，聞此三昧，即證三昧。得菩提
記。甚深品第十二，觀五陰不取著，觀念處不分
別。一切法中無障礙，成就三昧。即得睹見阿僧祇
佛，聞法受持。十法八法品第十三，具十法為他
解斯三昧，當得八事。不共功德品第十四，當成
十八不共法，當受如來十力。隨喜功德品第十
五，四種隨喜（隨過去，隨當來，隨現在，隨三世）功德。不可格量。昔師
子意佛時，梵德輪王隨喜功德已，成堅固精進佛。
是故十由旬內，應往聽受，盡壽應隨法師不離。
覺寤品第十六，昔薩遮那摩佛後，和輪比丘說是
三昧，佛為國王。夢中聞告，寤遂出家。承事法師三
萬六千歲，魔障竟不得聞。汝等當應急疾聽受，事
師不懈。囑累品第十七。
般舟三昧經（三卷）　伐　（一名十方現在佛悉現在前立經）
後漢月支國沙門支婁迦讖譯
即前經先出。而文古澀。
拔陂菩薩經（一卷）　（南伐北罪）
<pb n="370"/>
後漢錄失譯人名
亦即前經。文來未全。梵語拔陂。此翻賢護。
自在王菩薩經（二卷）　發
姚秦天竺沙門鳩摩羅什譯
佛在給孤獨園，與二萬比丘，一萬菩薩俱。自在王
問自在法。佛答戒自在，五神通自在，陰智，性智，入
智，因緣智，諦智，自在，無礙慧自在。及說菩薩十力，
四無所畏，十八不共法。
奮迅王問經（二卷）　發
元魏中天竺婆羅門瞿曇般若流支等譯
與上同本。
大集譬喻王經（二卷）　周
隋北天竺沙門闍那崛多等譯
為奢利弗，以諸譬喻。說菩薩二乘智慧功德差別，
勸人發心，迴向菩提，親近善友。
佛說大集會正法經（五卷北作四卷）　（南淵北凊）
宋北印土沙門施護譯
佛在鷲峰山中。普勇菩薩請問，佛為說聞大集會
正法者，功德甚大。次有折伏尼犍事。普勇隱身往
十方剎諸事。又為藥王軍菩薩，分別久生初生二
義。
僧伽吒經（四卷北作三卷）　（南可北羊）
元魏優禪尼國王子月婆首那譯
與上同本先出。舊人不察。收入密部。
月燈三昧經（十一卷北作十卷）　女　（一名大方等大集月燈經）
高齊烏萇國沙門那連提黎耶舍譯
佛在靈山。月光童子問法，佛答一法速得菩提。謂
於眾生起平等心，救護心，無礙心，無毒心，證得諸
法體性平等無戲論三昧。從彼三昧，成就二十一
種十法，得種種美名。說已，大眾獲益。次說三昧四
十義，次說古聲德佛事，次明於此三昧最初所行，
以大悲心為首。次明應知入三忍法，次說古無所
有起佛事。於是月光請佛及僧，佛詣其家受供養
已。月光默念，作偈問法。佛告以一法相應，速成菩
提。謂如實了知一切法體性離相無相。次明應修
習顯示三昧智。月光偈讚佛德，佛亦偈答授記。乃
還靈山，童子隨來，更問法要。佛言，成就四法，能速
得此三昧。若如說行，得四功德。應善巧知於不思
議佛法。應諮請，應深信，應求，應聞，而不怖。次加持
乾闥樂音，宣此不思議法。次明應知色身，及以法
身。次明七十四種四不可思議。次明應成善巧方
便，所謂隨喜他善。次明應住不放逸行。次明六度，
多聞，法施，住空，宴坐，空閑，乞食，各得十利。亦得見
佛藏，得聞法藏，得智藏。得三世智慧藏。謂得五通。
次明應修神通本業，謂攝一切善法，而不取著。次
又明古聲德佛時事。次明欲求三昧，應修法施財
施。四種迴向而迴向之。應奉事持戒持三昧人，乃
至以身分血肉除其病患。因說往昔血肉供法師
事，次有阿難問苦行事。佛說古善華月法師因緣。
（已上皆屬初品，元無初品之名。懺悔品第二，明古勇健得王，瞋
心殺善華月法師，後極悔過，猶墮三塗，從三塗出，
今成世尊。校量功德品第三。讚歎品第四，彌
勒說偈。本因品第五，先偈說古眾自在佛事，次
勸修身戒，清淨身業，清淨身行，口戒，意戒，各具一
切佛功德法。次釋初品中美名，凡三百句，是為大
方等大集一切諸佛說月燈正行，一切諸法體性
平等無戲論三昧。
月燈三昧經（半卷）　慕
劉宋沙門釋先公譯
即上經中六度等各十功德。
占察善惡業報經（二卷）　（南詩北景）　（出六根聚經中）
隋外國沙門菩提登譯
婆伽婆住耆闍崛山，示廣博嚴淨無礙道場，說甚
<pb n="371"/>
深根聚法門。堅淨信菩薩，為末世眾生請問方便，
佛令轉問地藏菩薩。地藏為示三種輪相，占察三
世善惡業報，兼示懺悔之法，次示一實境界。二種
觀道，及示善巧說法，安慰怯弱，離相違過，此誠末
世救病神丹，不可不急流通。僭述玄疏。及行法，以
公同志。
佛說佛名經（十二卷）　己長
元魏北天竺沙門菩提留支譯
佛在祇園，無問自說。共計佛菩薩及辟支佛名，一
萬一千九十三尊。
佛說五千五百佛名神咒除障滅罪經（八卷北作五卷）　（南信北長）
隋北天竺沙門闍那崛多共笈多譯
共四千七百零四佛。及多神咒。
三劫三千諸佛名經（三卷）　（亦名集諸佛大功德山）　長
開元拾遺附梁錄
先五十三佛。次莊嚴劫。賢劫。星宿劫。各千佛。
千佛因緣經（一卷）　維
姚秦天竺沙門鳩摩羅什譯
佛在耆闍崛山，與五千比丘，八萬四千菩薩俱。是
諸菩薩，各各自說過去因緣，聲遍大千，天龍八部
皆悉集會。世尊從石室出，入大眾中。跋陀波羅菩
薩敷座，諸菩薩等瓔珞供佛，請問千佛過去因緣。
佛為說種種往因，經來未盡。
賢劫經（十卷）　恃　（亦名颰陀劫三昧經，晉曰賢劫定意。）
西晉月支國沙門竺法護譯
問三昧品第一，喜王菩薩請問。佛答以了諸法本
三昧，成就二千一百諸度無極事，致八萬四千諸
三昧門，諸總持門。行品第二，四事品第三，明
行四種四事，得此三昧。法師品第四，法供養
品第五，諸度無極品第六，喜王與佛從三昧起，
更請問法。佛乃唱二千一百度無極名。習行品
第七，無際品第八，聞持品第九，神通品第
十，三十二相品第十一，順時品第十二，三
十七品第十三，寂度品第十四，十種力品第
十五，四無所畏品第十六，十八不共法品第
十七，方便品第十八，八等品第十九，已上共
十三品，皆細釋諸度無極，各有六事。千佛名號
品第二十，千佛興立品第二十一，明國土，光明，
父母，子，侍，弟子，壽命，法住，各各不同。千佛發意
品第二十二，明最初發心因緣。歎古品第二十
三，囑累品第二十四。
稱揚諸佛功德經（三卷）　（南罔北靡）　（亦名集諸佛華）
元魏西域沙門吉迦夜共曇曜譯
佛在靈山，為舍利弗，及彌勒，迦葉，說諸佛名號功
德。東五十三，南三十八，西三，北六，上二十七，與百
七十佛名略同。
百佛名經（六紙欠）　（南忘北信）
隋烏萇國沙門那連提黎耶舍譯
舍利弗問，佛唱百名，敕令夜三，晝三，各誦一遍。
佛說大乘大方廣佛冠經（上下合卷）　（南松北清）
宋中印土沙門法護等譯
佛在鷲峰，告大迦葉，東方定手最上吉祥如來，
離塵步菩薩。蓮華最上吉祥如來，蓮華手菩薩。
日輪光明最勝吉祥如來，日光明菩薩。一寶
蓋最上如來。定最上吉祥如來。寶輪光明高
勝吉祥王如來。南方無邊步跡如來。無邊香
最上王如來。寶上如來。西方大光明照如來。
北方寶開花普耀吉祥如來。東方寶藏如來。
寶勝如來。
佛說十吉祥經（一紙餘）　（南賢北信）
開元附秦錄
佛為離垢蓋大士，說東方十佛名號功德。
佛說八佛名號經（三紙半）　（南才北知）
<pb n="372"/>
隋北天竺沙門闍那崛多譯
因舍利弗問，為說東方八佛名號，聞者得不退菩
提善說稱功德如來。因陀羅相幢星王如來。普光
明功德莊嚴如來。善鬥戰難降伏超越如來。普功
德明莊嚴如來。無礙藥樹功德稱如來。步寶蓮華
如來。寶華善住娑羅王如來。
佛說八吉祥神咒經（二紙半）　（南效北知）
吳月支國優婆塞支謙譯
佛說八陽神咒經（二紙半）　（南才北知）
西晉月支國沙門竺法護譯
佛說八吉祥經（二紙）　仝上
蕭梁扶南國沙門僧伽婆羅譯
三經並與前同本。梁譯缺舍利弗問。
佛說八部佛名經（二紙半）　（南賢北信）
元魏中天竺婆羅門瞿曇般若流支譯
佛為善作長者，說東方八佛名功德。
佛說滅十方冥經（六紙）　維
西晉月支國沙門竺法護譯
佛教面善悅童子，念十方佛名，以除恐懼。
受持七佛名號所生功德經（四紙半）　維
唐大慈恩寺沙門釋玄奘譯
為舍利弗說東方五佛，南方二佛名號。
大乘寶月童子問法經（四紙）　（南盡北則）
宋北印土沙門施護譯
佛在鷲峰，頻婆娑羅王子請問佛號功德。佛以十
方各一佛名答之，并出夙願功德。
佛說寶網經（一卷）　（南忘北彼）
西晉月支國沙門竺法護譯
佛遊獼猴江邊，與六萬比丘，三十億菩薩，九十億
諸天，九十九億龍王，及阿須倫王民眾俱。維耶離
城寶網童子，年始八歲，夢兜率天人頌歎佛德，啟
白父母，見佛設供，請問法要。佛為稱說六佛功德，
東方寶光月殿妙尊音王佛。南方樹根華王佛。西
方造王神通燄華佛。北方月殿清淨佛。下方善寂
月音王佛。上方無數精進願首佛。
佛說不思議功德諸佛所護念經（二卷）　（南長北信）　（出眾經）
南云闍那崛多譯　北云曹魏錄失譯人名
共有千一百二十佛名。
藥師琉璃光七佛本願功德經（二卷）　惟
唐大薦福寺沙門釋義淨譯
善名稱吉祥王佛八願。寶月智嚴光音自在王
佛八願。金色寶光妙行成就佛四願。無憂最
勝吉祥佛四願。法海雷音佛四願。法海勝慧
遊戲神通佛四願。藥師琉璃光佛十二願，金
色寶光妙行成就佛，有大力神咒。藥師琉璃光佛，
有大陀羅尼咒。又因少智諸天，心生疑念，七佛同
來此土，說大神咒。復有執金剛菩薩，說二神咒。餘
與流通本大同，理應流通此本。然亦不列八菩薩
名。
佛說藥師如來本願經（一卷）　（前有序文）　惟
隋南天竺沙門達摩笈多譯
與灌頂第十二經同。而無神咒，及八菩薩名。
藥師琉璃光如來本願功德經（一卷）　惟
唐大慈恩寺沙門釋玄奘譯
此即流通本也。然亦無神咒，及八菩薩名。今之
八菩薩名，乃後人依灌頂第十二經添入。今之
神咒，乃後人依七佛本願經添入。
觀佛三昧海經（十卷）　量
東晉迦維羅衛國沙門佛陀跋陀羅譯
六譬品第一，佛住尼拘樓陀精舍。僧自恣竟，父王
閱頭檀，姨母憍曇彌，欲來見佛。佛令遍集比丘菩
薩，及天龍八部等眾，父王為後世眾生，請問云何
觀佛身色相好光明？佛入遍淨色身三昧，微笑放
<pb n="373"/>
光。說師子在胎喻，栴檀生伊蘭林中喻，金翅鳥王
心喻，多勒果喻，波利質多羅樹喻，阿修羅幻力喻，
皆喻念佛三昧。序觀地品第二，言眾生樂觀佛
相，各有不同。或順或逆等。觀相品第三，一明觀
如來頂。二明觀如來髮。三明觀髮際。四明觀白毫
相。從初生乃至成佛，敘事最詳。五明觀額廣平正，
六明觀眉。七明觀眼睫。八明觀耳。九明觀方頰車。
十明觀師子欠。十一觀鼻。十二觀髭。十三觀脣。十
四觀廣長舌。十五觀頸相。缺盆骨滿相，胸臆卍字
印相。十六悉現具足身相。大眾所見，各各不同，其
見如炭如墨等者，由昔惡業。各各殷重懺悔，乃見
好相。十七明觀放常光相。十八明觀眉間光明。十
九復明額廣平正。面上三輪，髮際等相。二十復觀
鼻出光明。二十一復觀面門光明。二十二復觀耳
出五光。二十三復觀頸出二光。二十四復觀缺骨
滿相光明。二十五復觀胸卍字相。腋下摩尼珠，皆
放光明。二十六觀寶臂。指縵，掌輪，各放光明。二十
七觀臍相，光照十方。二十八因父王請，現心內境。
觀佛心品第四，具明大慈悲心，專緣地獄等罪
苦眾生，并廣敘地獄苦事。觀四無量品第五，使
大眾見佛心中，有無數佛，乘大寶船，往來五道，救
苦眾生。大慈，大悲，大喜，大捨。觀四威儀品第六，
行佛，住佛，坐佛，臥佛也。於中具明度老婢事，上忉
利天為母說法事，伏曠野鬼將事，降毒龍事，降力
士事。觀馬王藏品第七，明宮中為諸女所現相，
舍衛國度婬女所現相，波羅奈國度婬女所現相，
伽耶城為尼犍所現相。本行品第八，先明念佛
三昧，能滅大罪。次文殊菩薩，十方十佛，四方四佛，
財首菩薩，釋迦如來，阿難尊者，各言本修念佛三
昧。觀像品第九，彌勒為末世眾生請問，佛為廣
說觀像除罪方法。念七佛品第十，念十方佛
品第十一，密行品第十二，言得三昧者，當密身
口意，莫起邪命，莫生貢高。次復說種種喻，以喻念
佛三昧，結名受持。阿難復問無見頂相。佛入頂三
昧海，現大勝相，眾倍獲益。
佛說彌勒成佛經（一卷）　貞
姚秦天竺沙門鳩摩羅什譯
佛經行波沙山頂。說偈集眾。舍利弗請問彌勒菩
薩成佛時事。佛為說其國土，時節，種族，出家，成道，
轉法輪，度人，見迦葉，乃至法住等事。
佛說觀彌勒菩薩下生經（六紙半）　貞
西晉月支國沙門竺法護譯
佛在祇園，因阿難請，為說彌勒下生成佛之事。
與前經大同小異。
佛說彌勒來時經（二紙餘）　貞
附東晉第四譯
佛說彌勒下生經（六紙餘）　（一名彌勒當來成佛）　貞
姚秦天竺沙門鳩摩羅什第三譯
佛說彌勒下生成佛經（五紙）　貞
唐大薦福寺沙門釋義淨第六譯
舍利子以偈問，佛以偈答。三經皆與前同。
佛說觀彌勒菩薩上生兜率陀天經（一卷）　貞
劉宋居士沮渠京聲譯
佛在祇園，放金色身光，并現化佛。唱千佛始末名，
大眾雲集。佛出舌相，放千光明，現無量化佛。說諸
陀羅尼法，彌勒菩薩聞已，得百萬億陀羅尼門，起
住佛前。優波離請問，此人命終，生於何處？佛為說
兜率天中莊嚴之事，作此觀者，皆得往生彼天。隨
侍下生，得菩提記。
佛說一切智光明仙人慈心因緣不食肉經（四紙）　（南賢北信）
大乘單本失譯人名
佛住寂滅道場，彌勒來見。梵志問其往因。佛言，過
去有彌勒佛，說慈三昧光大悲海雲經，一切智光
<pb n="374"/>
明婆羅門聞經發心，入山修行，絕糧七日，白兔母
子捨身供之，仙人不食。仙，即今之彌勒。白兔母子，
即今釋迦及羅睺羅。
佛說師子月佛本生經（六紙半）　仝上
新附三秦錄
佛住竹園，有婆須蜜多比丘，緣樹上下，與八萬四
千金色獼猴跳戲，大眾譏嫌。頻婆娑羅大王詣佛
問之。佛言，比丘即是師子月佛，補彌勒處，并說獼
猴往因，授菩提記。
文殊師利般涅槃經（四紙欠）　維
西晉清信士聶道真譯
佛在祇園，於後夜分，入定放光，照文殊房，作諸化
現。阿難集眾，跋陀婆羅問其始末。佛為略說觀文
殊法，及說示滅起塔種種佛事。
佛說觀藥王藥上二菩薩經（一卷）　（南得北知）
劉宋西域沙門畺良耶舍譯
佛在青蓮華池精舍，與千二百五十比丘，一萬菩
薩，及十億十方菩薩，五百離車子俱。佛入普光三
昧，身毛放光，化七寶蓋，現十方事。又放眼光，照藥
王藥上二菩薩頂，住其頂上，如金剛山。十方諸佛，
皆悉映現。長者子寶積請問觀法。佛言，具五因緣，
方得聞此二菩薩名。二菩薩遂各說咒，復以瓔珞
供佛，住佛肩上，如須彌山。山有梵宮，十方十佛，坐
宮中華。讚二菩薩所說神咒，佛即授二菩薩記。次
說觀法，說五十三佛名。次為阿難說二菩薩往昔
因緣。
地藏菩薩本願經（二卷流通本作三卷）　（南思北斯）
唐于闐國沙門實叉難陀譯
忉利天宮神通品第一。佛在忉利天，為母說法，十
方諸佛菩薩集會讚歎，如來含笑，放光明雲，出微
妙音，十方天龍鬼神，亦皆集會。佛為文殊菩薩說
地藏菩薩往因。分身集會品第二，十方地獄處
分身地藏菩薩，與諸受化眾生，來見世尊。世尊摩
頂付囑。觀眾生業緣品第三，摩耶夫人問業報
所感惡趣，地藏略答五無間事。閻浮眾生業感
品第四，定自在王菩薩更問往因，佛又略說二事。
四天王請問菩薩大願方便，佛述其所說報應之
法。地獄名號品第五，普賢菩薩問，地藏菩薩答。
如來讚歎品第六，佛放身光，出大音聲，讚歎地
藏菩薩。普廣菩薩請問利益，佛為廣說。利益存
亡品第七，地藏菩薩白佛，普勸眾生斷惡修善。大
辨長者請問薦亡功德，地藏為說七分獲一。閻
羅王眾讚歎品第八，鬼王與閻羅天子，承佛菩薩
神力，俱詣忉利，請問眾生不依善道之故，佛以如
迷路人喻之。次有惡毒鬼王，主命鬼王，各發善願，
佛讚印之。并授主命道記。稱佛名號品第九，地
藏菩薩為利眾生，演說過去諸佛名號功德。校
量布施功德緣品第十，地藏請問，佛分別答。地
神護法品第十一，堅牢地神明供像十利。見聞
利益品第十二，佛放頂光，妙音稱讚地藏菩薩，觀
世音菩薩請問不思議事，佛分別答。囑累人天
品第十三，佛又摩地藏頂，以諸眾生付囑令度。次
為虛空藏菩薩，說見像聞經二十八益，又說七益。
佛說師子莊嚴王菩薩請問經（三紙餘）　（有宣律師序）　（南賢北景）
唐中印土沙門那提譯
佛在耆闍崛山，有師子莊嚴王菩薩，請問大會莊
嚴之因。佛言，昔作方曼荼羅供八菩薩所致。謂觀
世音菩薩，彌勒菩薩，虛空藏菩薩，普賢菩薩，執金
剛主菩薩，文殊師利菩薩，止諸障菩薩，地藏菩薩。
佛說八大菩薩經（一紙半）　（南思北斯）
宋中印土沙門法賢譯
佛在祇園，與千二百五十苾芻，及八大菩薩俱。謂
妙吉祥菩薩，聖觀自在菩薩，慈氏菩薩，虛空藏菩
<pb n="375"/>
薩，普賢菩薩，金剛手菩薩，除蓋障菩薩，地藏菩薩，
又有無能勝等諸大菩薩，皆來會坐。佛為舍利弗
說東方五佛名，善精進吉祥如來。普照如來。
吉祥如來。印捺囉計都特嚩惹王如來。喜
功德光自在王如來。
六菩薩名亦當誦持經（一紙）　（南籍北既）
後漢失譯人名見費長房錄
師子戲菩薩。師子奮迅菩薩。師子幡菩薩。師子作
菩薩。堅勇精進菩薩。擊金剛慧菩薩。又四菩薩，棄
陰蓋菩薩。寂根菩薩。慧威菩薩。不離菩薩。
離垢慧菩薩所問禮佛法經（四紙半）　（前有宣律師序）　維
唐中印土沙門那提譯
佛在給孤獨園，與五百比丘，無央數菩薩，及人天
八部俱。離垢慧請問，於如來所。云何恭敬禮拜供
養？佛先示五輪著地，應發五願。次示十方佛名，次
示皈依、懺悔、勸請、隨喜、迴向、發願之法。
閱藏知津卷第五
　　（比丘海華助銀十二兩
　　比丘法朗助銀四兩　共刻
　閱藏知津壹冊計四卷
　　普願見聞頓開佛慧成就菩提者）

