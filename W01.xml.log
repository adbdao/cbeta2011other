
<pb n="1"/>
﻿<h0>藏外選輯</h0>
<book id="W01">W01冊</book>
<article id="n1">天竺國菩提達摩禪師論</article>

<other>天竺國菩提達摩禪師論</other>
整理者　方廣錩

<bz>〔題解〕</bz>
<bf>《天竺國菩提達摩禪師論》</bf>，又名<bf>《達摩禪師論》</bf>，中國僧人假
託禪宗初祖菩提達摩所撰典籍，著者不詳，一卷。
在敦煌遺書中，至今已經發現兩種題名為<bf>《達摩禪師論》</bf>的
文獻。其一為日本橋本凝胤所藏，首殘尾存，尾題作「達摩禪師
論」，係唐高宗開耀元年（681）所書，後被收入關口真大<bf>《達摩大
師之研究》</bf>一書中。該文獻論述徐緩、唯淨、唯善等三種安樂法
門，主張禪師必須自守戒行。另一種為日本田中良昭於法國敦
煌特藏中發現的伯2039號。該號首尾完整，首題作「天竺國菩
提達摩禪師論」，尾題作「達摩禪師論」。論述禪門之法，先從「禪
定門」順序至「安心門」，共列舉了十五種禪門之法的名稱。接著
從「安心門」逆序至「禪定門」，逐一解釋這些禪門之法的意義。
從內容看，上述兩種<bf>《達摩禪師論》</bf>應是同名的不同文獻。這兩
種文獻均未為我國歷代經錄所著錄，亦未為歷代大藏經所收。
最近我們發現北京圖書館所藏敦煌遺書北新1254號（首殘
尾脫）與北新1255號（首脫尾殘）所抄均為禪文獻，紙質、字體完
全相同，本為同卷。後因紙縫粘接處脫落，遂成為兩件。綴接後
文字相連無間。所抄寫的第一個文獻首殘尾全，無尾題，故不知
名。第二個文獻首尾完整，首題作「禪策問答」，無尾題。第三個
文獻首尾完整，首題作「息諍論」，無尾題。最後還抄寫了一則禪
問答及若干禪詩。其後，經田中良昭先生鑒定，第一個闕名殘文
獻即<bf>《天竺國菩提達摩禪師論》</bf>的又一個抄本。
新1254號與新1255號本為一卷，依次所抄均為禪文獻，故
應屬傳入敦煌的宗密<bf>《禪藏》</bf>的組成部分。對研究早期禪宗及宗
密<bf>《禪藏》</bf>均有一定的價值。
與伯2039號相比，北圖本缺失首尾題及首部約三百餘字，
但在對諸種法門一一解釋之後，末尾多了一段總結性文字，稱這
些禪門之法均為往古大德禪師所作。最後並有一段關於大、小
乘禪區別的問答。共約多出六百餘字。從文獻形態看，這些多
出的文字顯然是後人增補的。因此，可以肯定地說，北圖本的產
生比伯2039號的時代要晚。從兩本共同的部分看，內容略有差
異，文字互有優劣，可資互校。
整理本綜合伯2039號及北新1254號，錄為全本。其中首
部北圖本缺失部分，以伯2039號為底本，無校本；其後兩本共同
部分，以北新1254號為底本，以伯2039號為甲本；最後北圖本
獨有部分以北圖本為底本，無校本。底、校本的換用情況，在校
記中隨文說明。
古代佛典在傳抄中增衍嬗變，甚為常見。有的在流傳中形
成異本，應分別整理，如本書整理發表的<bf>《天公經》</bf>、<bf>《佛母經》</bf>等；
有的雖然有差異，但不足以成為異本，可資互校。即使已經成為
異本，因其出於同源，亦可以相互參校。因此，對同一主題內容
的不同抄本，應整理為一本，還是分作異本，有時成為佛典整理
中的一個難點。對<bf>《天竺國菩提達摩禪師論》</bf>，本書擬先將北圖
本與伯2039號合校為一本，發表在第一輯；然後將上述兩號分
別整理，發表在第二輯。以此作為整理這一類佛典的一種嘗試，
敬請讀者批評。
北圖本曾於1995年3月8日在日本京都禪文化研究所集
體討論，此次整理吸收了討論會上的不少校訂意見，特別吸收了
西口芳男先生對本文獻的校訂意見與註釋，特此說明。並向田
中良昭、西口芳男及參加討論會的其他諸位先生表示感謝。

<other><bz>〔錄文〕</bz></other>

<sarticle>天竺國菩提達摩禪師論一卷</sarticle>

禪門之法，如經論所說，乃有多義，非直一名。一名禪定門，
<pb n="2"/>
亦名制心門，亦名照心門，亦名覺心門，亦名察心門，亦名正
心門，亦名知心門，亦名了心門，亦名達心門，亦名徵心門，亦名
息心門，亦名定心門，亦名悟心門，亦名住心門，亦名安心門。
何名「安心門」者？由常看守心故，熟看諸境種種相
貌，一切境界悉知不從外來。迷是自心變作，知境界唯是自心作
此，觀自然漸合唯識觀智。唯識者，遮詮為義。遮卻雜染虛妄之
法，詮取真如佛性者。不去不來，不生不滅，不取不捨，不垢
不淨，無為無染，無有自性，清淨湛然，常名唯識觀智。故言「亦
名安心門」。此出<bf>《唯識論》</bf>。
又言「住心門」者，由常看守心故，心即不起。無動故，心
即安住。<bf>《維摩經》</bf>云：「心常安住，無礙解脫。」故言「住心門」。
言「悟心門」者，由久看，心不起動，即自心體，即與道合。心
虛空寂，無礙為道。故言「悟心門」。
言「定心門」者，由常看守心故，於五欲境界，不亂不
惑。由看心故，中不令亂。故<bf>《維摩經》</bf>云：「念定總
持，辯才不斷。」故云「亦名定心門」。
言「息心門」者，由常看守心故，息妄緣念，歸真
寂定，故云「亦名息心門」。
言「徵心門」者，由常看守心故，即見心中心、心數
法，舉緣妄想，卻徵緣心，虛妄不可得故。故云「亦名
徵心門」。
言「達心門」者，由常看守心故，漸達自心，本性清淨，
不為一切煩惱諸垢之所染污，猶如虛空。故云「亦名達心
門」。
言「了心門」者，由常看守心故，了自己心，無障無
礙，靈通迅速，而體常住不動，畢竟寂滅，即涅槃相。故云
「亦名了心門」。
言「知心門」者，由常看守心故，知心去來，知心生
時，知心滅時；知過去心已滅不可得，未來心未至不可得，
現在心不住不可得。由常看守心故，知心去、來、生、滅悉常
善。故云「知心門」。
言「正心門」者，由常看守心故，不令妄念輒生，正念不
移。故云「亦名正心門」。
言「察心門」者，由常看守心故，察煩惱賊，六根之
中六個頭首大賊。六賊者，眼愛美色，耳貪好聲，鼻貪好
香，舌貪美味，身貪滑細，意貪六塵。六塵者，色、聲、
香、味、觸、法也。若貪著生愛，即為所燒。故智者察六
塵賊，不令得入。譬如關令守門，端坐專察，門中有人來去，悉須
察慮，不得一人輒盜來去。察心亦爾。所云「察」者，即是覺
察之義，覺察心口善惡等念，悉無遺漏。若有善念，即隨生
滅；若有惡念，急手覺察，挫制斷除。常自覺察身心
過失，故云「察心門」。
言「覺心門」者，由常看守心故，即覺自心體性真
如，無色無形，非常非斷，非外非內，亦非中間，離諸色相，不出
不沒，不來不去，不生不滅，不垢不淨，亦非方圓、大小、長
短，離有離無，畢竟空寂。此是自家真如心、本性清淨心，不
可以言說分別顯示。<bf>《維摩經》</bf>云：「如自觀身實相，觀佛亦
然。」心亦前際不來，後際不去，今則不住。與佛同體，與法
相應。自體無為，即合僧義，即是僧寶。動成物執，即為法
義，即是法寶。常覺，即為佛義，即是佛寶。照見心中三
寶，復覺道在身中，若心內覓，不久見佛；若著相外
求，累劫施功，去道轉遠。<bf>《華嚴經》</bf>云：自歸依佛，自歸依法、
僧，此是心中一體三寶。<bf>《維摩經》</bf>云：「若自觀者，名為正觀；
若他觀者，名為邪觀。」正觀者，謂自觀身心，得禪
定解脫道，故名正觀。邪觀者，謂身心之外，妄取境界，或
見諸佛、菩薩、青、黃、赤、白、光明等事，並是想心妄見，與道
相違。故名邪觀。又言覺心者，是覺悟之心，即是真
佛，即是菩提。<bf>《無量壽觀經》</bf>云：「是心是佛，是心作佛。」
<bf>《念佛三昧經》</bf>云：「念佛祇是念心，求心即是求佛。」所以者
何？心識無形，佛無相貌。<bf>《維摩經》</bf>云：「煩惱即是菩提。」謂覺煩
惱性空，無有處所，名為菩提。故名「覺心門」。
亦名「照心門」者，慧日明朗，照自心源。不以日月
所照為明。<bf>《觀世音經》</bf>云：「慧日破諸闇。」故名「照心
<pb n="3"/>
門」。
言「制心門」者，心為身之主，成敗之事，皆由自心，
造惡並是心作，善則天堂所攝，惡則地獄所收，不離生
死。大士發心，善惡俱斷，降伏自心，入無生正觀。<bf>《遺教經》</bf>云：「制
心一處，無事不辨。」故云「亦名制心門」。
言「禪定解脫心門」者，禪定能絕念，定即無思。心無思念，體性
明淨，離諸結縛，名為解脫。<bf>《法華經》</bf>云：「禪定解脫等，不可思議
法。」故云「禪定解脫心門」。
此大聖無相禪觀門，並是往古大德禪師所作，一依經論修學，非
是今時謬說。
問曰：禪有大小以不？
答曰：禪觀門有數種。一、大乘觀門，二、小乘觀門。小乘聲
聞觀法，即數息安般。安般即有次第：第一禪、第二禪、第三禪、
第四禪，即有所求，即有所見，即有所得。得生人天，得生非想非非
想天，受快樂，報盡還墮三塗。即聲聞觀法。若依大乘觀法，無求無
慾，無言無說，寂然無相；不生不滅，不來不去，無漏無為，湛然常住。
若依菩薩五門觀法，行時定、住時定、坐時定、臥時定、偃息時定、著
衣時定、喫食時定、語笑時定，一切時中，無有間念。若依小乘觀法，
身心俱動，即有出定，即有入定。若依菩薩觀法，無有出入，湛然一
相，無有變異，身雖動作，心常不動。<bf>《維摩經》</bf>云：「心常安住，無礙
解脫。」人身喻如何物？喻如車輪。人有十八識，車有十八輻。輪行
千里轉，車軸恒如故，鉤心常不動。若無鉤心，車即破壞，不能運載。
<bf>《頭陀經》</bf>云：「五陰以為車，無相以為牛，調御以為心，運載諸群生，
趣向般若洲。」人亦如是，亦如十八識。車輪者，人身也。車有十
八輻，人有十八識。車鉤心者，佛法也。車軸，人心也。內有六
根，外有六塵，中間有六識。六根者，眼、耳、鼻、舌、身、意，名為六
根。六塵者，色、聲、香、味、觸、法，名為六塵。六識者，眼識、耳識、
鼻識、舌識、身識、意識，名為六識。六根、六識、六塵各六，共為十
八，亦名十八界。雖行住坐臥，舉動施為，心王常不動。心王若
動，即流浪生死，不能運載法之財寶。<bf>《維摩經》</bf>云：「不著世間如蓮
花。常善入於空寂行，達諸法相無罣礙，稽首如空無所依。」蓮花
雖在淤泥中生，不被泥之所污染。行人雖在五欲煩惱泥中坐，不被
煩惱所染。
偈贊云：「如蓮花，不著水，心清淨，超於彼。」彼者，彼岸。浮囊
者，心。守城者，不令賊入。賊者，六根是也。守護心，不令賊入。

<bz>〔錄文完〕</bz>

<article id="n2">禪策問答</article>

<other>禪策問答</other>
整理者　方廣錩

<bz>〔題解〕</bz>
<bf>《禪策問答》</bf>，中國禪宗僧人所撰典籍，著者不詳，一卷。
本典籍以自設問答的形式，論述了禪師修習的種種問題。從通
篇三十則問答的思想傾向看，應屬北宗禪的文獻。禪宗雖然主張教
外別傳，不立文字，但本文獻處處引用經文以證成己說，反映了禪、
教鬥爭中部分禪宗僧人的態度。本文獻所引經文往往與原文不完
全相符，這一方面說明當時引文不嚴格，另一方面也許是由於展轉
引用之故。本文獻未為我國歷代經錄所著錄，亦未為歷代大藏經所
收。現於中國北京圖書館所藏敦煌遺書中發現，為北新1254號，其
詳情請參見本書<bf>《天竺國菩提達摩禪師論》</bf>之題解。
整理本以北京圖書館藏新1254號為底本，無校本。
本文獻曾於1995年3月8日在日本京都禪文化研究所經集體
討論，整理本吸收了討論會上的不少校訂意見，特別吸收了沖本克
己先生對本文獻的不少校訂意見與註釋，特此說明，並向沖本克己
及參加討論會的其他諸位先生表示感謝。

<other><bz>〔錄文〕</bz></other>

<sarticle>禪策問答一卷</sarticle>

<pb n="4"/>
問：禪有幾種法門？
答曰：禪有無量法門。若聖理歸真，惟存大道。故<bf>《法花經》</bf>云：
「唯有一乘法，餘二即非真。」
問：禪師，若為坐？
答：端身直住，斂手對心，累腳重安，開眼合口，名之為坐。故
<bf>《維摩經》</bf>曰：「一坐十小劫，謂如一食頃。」
問：禪師，若為方便安心？
答：前念、後念，凝寂虛平。非空非有，非色非名。定住凝心，更
無畢想。故經云：「念念相續，即得悟道。」
問：禪師，若為看心，心何所緣？
答曰：定心凝寂，無滅無生；非黑非白，非闇非明；非長非短，非
住非行；無言無說，皎絕際停。故<bf>《法花經》</bf>云：「如諸佛所說真實微
妙法。」於此無緣法，云何有緣？
問：禪師，既無所緣，合大乘意，會應方便旨歸之處？
答：悟心坦蕩，無有旨歸接引禪門。定由念起，念逐心成。去思
離想，勤行不住。非妙非闇非冥，清虛杳絕，迥悟無生。故<bf>《維
摩經》</bf>云：「三轉法輪於大千，其輪本來常清淨。天人得道此為證，三
寶於是現世間。」
問：禪師，若為證得清淨？
答：坦然平正，絕想離思，非意所圖，非心可測。故<bf>《法花經》</bf>
云：「諸法從本來，常自寂滅相，佛子行道已，來世得作佛。」
問：禪師，既絕思離想，若為行道？
答：冥寂無心，名為行道。故經云：「言若有所受，法墮於斷常。
知當所受法，亦常亦無常。」
問：禪師，有心即應可進道。若無心，云何知？
答：身心直住，垢靜空閑，所以得知。故<bf>《維摩經》</bf>云：「過
去心不可得，未來心不可得，現在心不可得。」故引此證。
問：禪師，若為喚作禪？
答：故攝存心，無諸放逸。六根清淨，動轉無虧。<bf>《法花經》</bf>云：
「安禪合掌，說千萬偈。」
問：禪師，何名為空？
答：冥真絕思，不見身相，清虛直住，皎絕網覆，名為空。故經
云：「入大寂定，名大涅槃。」
問：禪師，何名入禪？
答：斂容安坐，心無散動。善惡都捨，不染暄塵。世見似癡，
合聖教。故<bf>《法花經》</bf>云：「十方國土中，唯有一乘法，無二亦無
三。」復有一行，是如來行。
問：禪師，若為坐禪？
答：身心常定，隨世散情。欣喜稍寬，卻於疲厭。教清虛氣，不
染塵荷。故<bf>《法花經》</bf>云：「恒在靈鷲山，及餘諸住處。」「我淨土不
毀，而眾見燒盡。」
問：禪師，何為覺觀？
答：定住凝心。心有見聞，名之為覺；覺無取捨，稱之為觀。故
經云：「是空亦空，是淨亦淨。」
問：禪師，定有所覺知不？
答：住定悟然，都無所覺。雖復去來，知見不繞心。故經云：「色
空愛，色愛空。」
問：禪師，既無所知，能受楚毒割截不？
答：不然。心堅固，空，離六塵，非是木石癡頑受[鎨-十+乃]刺。故經云：
「內空、外空。」內空者，六根空；外空者，六塵空。名為證。
問：禪師，諸法盡空，不墮空見耶？
答：空若有見，即有所依。若有所依，名為見著。故經云「若以
色見我，以音聲求我，是人行邪道，不能見如來」也。既如此，空
有並非。若修道若空有之性，即知道從空有而生。得意忘
言，存有空而不失。故經云：「空非空，故空，此空是空；有非有，故
有，此有是空有名。」名為證也。
問：禪師，禪定以後，更有思量不？
答：定心平坦，無有塵埃。定後一處不移，念想恒存不散。雖復
去來知見，不染聲塵。一想湛然，無生無滅。故經云：「王宮生而不
生，雙樹滅而不滅。」
問：禪師，四威儀中，何者得定？
答：大乘閑靜，開通無滯。四儀同寂，六度俱圓。一定清虛，更
無前後。故經云：「無前無後。」
<pb n="5"/>
問：禪師應樂山林閑寂，何意住在村坊城郭喧嘩之處，豈容
得定？
答：小心偏仄，意好山林，非寂不安，鬧無由定。大道寬弘，周
流法界，示喧如寂，見靜不欣。雖處四流，心無愛染。故經云：「眾生
行世間，即見世間相；菩薩行世間，不見世間相。」
問：禪師應餐松啖柏，何因還同世人相似？
答：理歸真寂，唯持心靜，何須餐松啖柏，服氣扶身？心涉六塵，
無由合道。莫見形容相似，意實行。得道之門，豈由自餓？故<bf>《涅
槃經》</bf>云：「庵羅之果，生熟誰知？」
問：禪師戒行精研，去魔離障，何因饒病？
答：戒行修身，必得來生果報。今身饒病，過去業緣。現愛
除，當來樂果。故經云：「現身精進，多饒病痛，行者肥充。」此
是也。業果未圓，愚生異解。
問：禪師應著糞掃三衣，何意還同世人衣裳相似？
答：道從心起，不由破納衣裳；行逐身生，何論碎衣成道？但
存心念定，三毒不生。雖復衣合人心，心為聖主。如此之意，寧將心
持身，終不將身持心。故經曰：「寧作心師，不師於心。」
問：禪師能受罵辱楚毒，何意諧語面參異？
答：皮膚淺薄，隨色變異；心意幽深，無由可測。罵他得罪，受辱
私欣。故經曰：「罵者是誰？打者是誰？」
問：禪師德行高明，何者被人訶詰，作於誹謗，唯而無對？
答：行過三界，德被無邊。受詰彌欣，誹謗生喜。今雖受屈，
往業彌長。莫見不聲，謂無所識。謗罵唯深，罪積須彌，業過阿鼻。
故經云：「作色而罵佛，其罪尚輕；罵受持<bf>《法花》</bf>人，其罪過於
彼。」
問：禪師心應平等，彼意自違，念定不勤，倒生偏耳。
答：禪師心恒端直。彼心不定，見有是非，謗毀前人，謂言阿
曲。莫見慘色精神，教於無識。故經云：「粗言及軟語，皆歸第一
義。」
問：禪師性行柔和，言語低下，何因高強精神，雄猛用意？
答：出言契理，實是合心。貶受含靈，性行不等。柔隨和教，強
逐剛誹。禪師心意坦然，身隨世網。莫言雄烈，即道心非；時見溫
柔，便言證理。是故<bf>《涅槃經》</bf>云：「應久住處，不知大喻。」菩薩方知
持戒、破戒。
問曰：課處即應得坐，何意要在房舍、禪床，始行法教？
答：自心求道，隨處得安；欲教有緣，必依房舍。鈍根無智，必須
盡力護持。上行之人，通半偈而悟道。故<bf>《菩薩經》</bf>云：「有一比
丘，乞好房舍，始可修道。佛即喚來，與共同房宿，當夜得道，成羅漢
果。」
問：意會無生，心遊淨境。何因出空入有，還住世間，見於善
惡？
答：雖合無生名，意遊振旦。此土煩鬧喧繞者多，若不隨世
化，無由入理。身逐凡情，心遊出世。雖復現身，隱顯身是。夫心入
至道，冥寂幽微，非是淺情之能測。故<bf>《心王經》</bf>云：「凡身粗重，不能
遠到他方。」
問：修道應須勤苦節身，廣學多聞，何意端然直坐，懵懵無所思
量？
答：云存波若，淡泊清虛。雖復身力不勤，心功竭盡，廣學知
見，都無成益。嘿念思禪，即是出道之梯蹬。故經云：「五百羅漢習
學盡世之經書，不能迴心返照。」
問：佛示定心悲嘆始喜門，心意坦然。何意還有經論，乍惡乍
好，道是說非？
答：得意忘言，亦無好惡是非。言二毒未除，小智無知，身心
俱闇。或生卑賤，習氣未除，惡業緣牽，還歸舊道。利根宿貴，心遊
曠遠，識達苦空，體解真如，合無生理。故經云：羅睺是佛之子，嬌慢
陵天。如來一乘，柔和更無違犯，名為羅睺密行。

<bz>〔錄文完〕</bz>

<article id="n3">息諍論</article>

<other>息諍論</other>
整理者　方廣錩
<pb n="6"/>

<bz>〔題解〕</bz>
<bf>《息諍論》</bf>，中國佛教禪宗典籍，著作者不詳，託名為禪宗初祖達
摩禪師著，一卷。
本文的主旨在於說明真如佛性，具在身中。因此解不外憑，必
須迴心返照。批評了祇知外求經論，論諍道理的學風，認為這種學
風與悟道無益有害。對研究早期禪宗思想與修習有著重要價值。
本文獻未為我國歷代經錄所著錄，也未為歷代大藏經所收。現
在敦煌遺書中發現，為中國北京圖書館收藏的新1254號與新1255
號。兩件本為一卷，首尾均殘，依次抄寫有<bf>《天竺國菩提達摩禪師
論》</bf>、<bf>《禪策問答》</bf>、<bf>《息諍論》</bf>等禪宗文獻多種。後因該卷位於<bf>《息諍
論》</bf>部分之兩紙接縫處脫落，從而形成新1254、1255兩號。但脫落
處文字未受損傷，故<bf>《息諍論》</bf>本文保存完好。
原卷在<bf>《息諍論》</bf>之後還抄寫有禪問答一則及王質所著禪詩若
干首。其中禪問答尚保存完好，王質禪詩則因原卷尾殘而殘缺不
全。現作為附錄，附於<bf>《息諍論》</bf>之後。
整理本據北新1254號、北新1255號依次錄文，無校本。本文
獻曾於1995年3月8日在日本京都禪文化研究所經集體討論，整
理本吸收了討論會上的不少校訂意見，特別吸收了中島志郎先生對
本文獻的校訂意見與註釋，特此說明，並向中島志郎及參加討論會
的其他諸位先生表示感謝。

<other><bz>〔錄文〕</bz></other>

<sarticle>息諍論</sarticle>
達摩禪師作
<other></other>
夫法身至寂，近遠等同；理性弘幽，玄深叵測。虛融妙體，凡俗
難明；進證得知，文辭未辨。且三乘而演暢，權弘迷徒。趣理尋思，
未即於中覓道。小兒無識，可使楊葉為金。智者明然，明知不實。
於是息諸諍論，寂默義論不申。假使語盡其源，亦未能至矣。
故道真如難辯，不在強文之中；縱令義有多端，不表幽玄之
意。但經文具載，得意忘言。言若是真，寧容止息？祇因眾
生不會，乖理求言，一向貪逐文辭而不趣向其意。真如佛性，具在身
中。不自內思，披文外覓。假使多讀不會，祇是鸚鵡學言，終無了悟
之情，豈免＆CB21591;鵄所食。如來設教，祇為大慈。雖演三乘，義歸於一。
慈悲愍念，故述多方。引接迷徒，望同證理。可歎今時學者，一向述
言。雖復講解千章，驗行全無一備。口談藥方雖切，終不病除。對
乏論漿，那能止渴？說食百味，不那饑苦仍存。豈容語義之中，能居
聖體？是以言中無道，道亦無言。言語之由，乃與為凡標述，權尋聖
迹，非是口談，證悟道源，都無演說。凡夫未會，雖復要藉言詞，
祇為不悟，言中展轉，迷輪相惑。必欲存心慕道，須學少用易明。
不假多知，勞而無用。若也廣求成道，善星祇可玄登，所以多求，返
生墮落；但看周利，觸事無堪，箕帚存心，由登羅漢。據斯道理，何假
多求？事藉專精，心居在定。菩提之路，不近不遙。轉即內求，不勞
外覓。若人內覓，是則不遙；若也外求，將知不近。但使世人不信，
願檢後辭。理不可違，那能謬說。
余今略承斯證，願粗恩君。必不此言，方知大悟善事。非獨聞
為好，亦望普使聞知。願此含生，俱成佛道。所說引證者，禮拜之
中，勸人自歸依佛，僧、法亦然。一體三寶在身，何勞遠涉。今因此
證，將作佛道不遙；更欲遠求，不及迴心向己。故言：「憑賢不能自
聖，觸食不濟己饑。」凡則自凡，聖歸他聖。學人雖藉明師相訓，還須
以己精專。若也驕慢不勤，師亦未能輒度。
蓋聞道在不遠，解不外憑。觸食尚不濟饑，憑賢那能聖己？但
知如此，即須自制其身。師者祇是良醫，有疾藥須自服。夫大道幽
寞，不可枷杖協成。乃從歡喜之生，不從憂戚之起。既知如此，
何故不勤？礦雖有金，非爐不出。是以君子得意，盡夜苦己自
求；無識小兒，始乃憑他度己。若也背身求佛，徒費功程。如捨日月
而求明，背燈光而覓曉。祇可明從日起，日是明根。祇是日乃生明，
未見別有明能生日。千章萬句，並是心為。心是萬法之尊，豈可棄
之外涉。諸法因身而立，將知身是法根。若也無身，法無存立。行
者但知身為法主，法則是僧。僧法既是一身，佛亦將知不別。佛法
僧寶，本是一端。迷者不知，將為別體。為此勸人求己，不外緣塵。
<pb n="7"/>
君子自勵成人，小兒憑他敗己。前賢後聖，並自求心。況乃今人，而
不向己。法若內無外有，學亦制不關人。縱使內外俱含，亦須迴
心返照。若能返照，必達其源，事成不久。
夫道體之本，以己為源；萬行緣由，不離一心為主。祇為人多不
信，一執堅牢，一向貪著，外求總總，不及向己。波波辛苦，轉益迷
昏。學問雖多，終無所由。祇如無財話寶，豈得資身？縱使論言，何
曾遺己？但自心迷廣說，祇是論高。假使廣說心迷，終如話寶。竊
以經云：「具說多聞，狀似貧人，昔夜數計他珍，終無半錢入己。」如人
見他造業，即須剋己修營。豈得委彼自賒，而望福報。事無斯理，浪
受貧窮。唯須一一自專，論他無益。虛談聖迹，廣說無為，說者祇歎
彼前賢，何關身己？爾乃自嗟迷久，識了不周，每將語義為原，不自
窮研身己，一向論諍道理，執相逞才，說是道非，不覺隨聲忿怒。口
雖說言無我，不覺隨語我生。縱道無瞋，不妨因茲即發。凡是論諍，
特有人我，非我不諍。未審餘人，僕情如此。是以學人但能息諍，定
得理長，識諍知非，將知不謬。真如渺寞，豈在諍論之中？佛性衝
虛，那關有無之境？但自迷徒擾擾，不悟法性虛通。計著有無，凡情
競起。遂即高聲執義，諍鬥紛紜。稱意必忻，違情克怒。口云將
身慕道，專事人我不休。是以學者雖多，成無一二。嗚呼長嘆，實是
昏迷。可不久滯無明，爾乃恒諍勝負！但欲學貴己，先自取弱卑身。
不得以己迷成遠，即輕於後學。學無前後，達者為先。有識之徒，俱
含佛性。祇是未逢師匠，溢溺凡愚；一遇明師，還霑聖位。將知如
此，不可以色觀人。道德在心，誰能輒識。孔丘雖聖，猶自惡見後
生。況此凡流，能輕初學？夫立身之本，但以普敬、認惡為源。
萬善之中，莫過慈愍。欲求無失，事藉治心。在世生平，必須思慮。
千殃之禍，不入慎門。百事不祥，無能逼善。思尋此事，實用非
虛。上古已來，焉知不爾。
又處俗願莫諍。有義欲申，善須和睦，不得輒生忿怒。縱逸喧
情，非直損人，亦能傷己。向來此語多喜不適彼情，若有慈心，莫將
為咎。計君道理，不藉此言。望使善事共弘，惡事同捨。
非直才能故騁，且如螢蟲助日。即不加光，但盡赤心，述斯
拙見。

<ps><bz>〔附錄一〕</bz></ps>

問：「行者今正禮佛時，為是禮佛？是禮心？正當禮時，為是一，
為是異？正當見時，見共勿同□別也。」
答：「見佛若不見心，不見云何禮佛？若見所見之見，見即見。
是見非性，不可名欲見。若為得見，覺無心無所見，見體本無覺知。
原來既□□□心不見，云何禮佛？見彼全心，是見；眼看全境，是
□。□□見彼之心，無有別心之見，知彼原來是此迷心，妄見
□□。愚夫對境迷心，智者知心現境。達悟之者，必無離見之
心。分理推尋，未有離心之見。心境不二，故言一合之相。心不孤
起，必託境生。境不自名，由心始立。故知三界唯心，變境本由心
識。故知色性不知，無情無識。因眼分別，與色為名。眼既自空，色
從何實？」
 因日光明眼得見，  夜即不見離諸緣。 
 若眼自能見色者，  何故無緣而不見。 
 眼常因於諸光明，  得見種種可意色。 
 當知見色眾緣生，  是□□□不能見。 

<ps><bz>〔附錄二〕</bz></ps>

五言　內詩　王質作

 道非生死外，  即色本來空。 
 欲求無相理，  還入有相中。 

 須彌本無性，  芥子本來空。 
 兩個俱無體，  寧得不相容。 

 石女無兒性，  木濕火難求。 
 虛空難打拴，  押沙不出油。 

<pb n="8"/>
 渴鹿奔陽炎，  飛蛾趁火精。 
 □□□□□，  □妄失乾城。 

七言

 本覺始覺何□□，  □□所見本由心。 
 若能如斯會□□，  恒□□□□□□。 

 忽見世事今來至，  新來□□□□□。 
 □□□璃瓶裡坐，  任愁三界不寬□。 

 大士求佛在心中，  當欲求心□□□。 
 □□□□是其心，  祇睹覓者心蹤迹。 

 不覺心起遊諸境，  未及觸著□□□。 
 □□□□□兩目，  終成無眼是盲人。 

五言

 可行不可到，  可到不□□， 
 □□□□□，  □□□無生。 

五言

 緣□…□約莫令□境□…□ 

（後殘）

<bz>〔錄文完〕</bz>

<article id="n4">八種粗重犯墮</article>

<other>八種粗重犯墮</other>
整理者　方廣錩

<bz>〔題解〕</bz>
<bf>《八種粗重犯墮》</bf>，印度佛教密教典籍。作者不詳，託名為「馬鳴
菩薩造」。譯者不詳。一卷。
本典籍所述為密教戒律，共計八條，故名。本典籍未為我國歷
代經錄所著錄，亦不為歷代大藏經所收，現藏於俄羅斯科學院東方
研究所聖彼得堡分所，編號為＆U0424;221，被視為敦煌遺書。但從種種迹
象分析，該典籍並非敦煌遺書，應為在西夏故地黑城出土的西夏文
獻。本文獻對研究西夏佛教具有相當的參考價值。
整理者1991年在聖彼得堡考察時曾據原卷錄文。整理本據上
述錄文及上海古籍出版社<bf>《俄藏敦煌文獻》</bf>（第四冊）發表的照片錄
文。無校本。

<other><bz>〔錄文〕</bz></other>

<sarticle>八種粗重犯墮</sarticle>
馬鳴菩薩造

 最上尊師於花足，  以真實心而頂禮。 
 諸本續中所宣說，  粗重犯墮略演說。 
且「最上尊師」者，是聖天菩薩，所禮住；能禮人，馬鳴。初欲禮
足功驗，因禮聖天之足，有多應驗，□聖天之威德。後馬鳴啟最上志
誠，三業虔恭，頂禮聖天之花足也。
聖天問禮者：「禮住云何禮？禮因？禮緣？」故馬鳴造十四根、八
粗重，依禪定本續中，略開演觸犯儀軌。
第一頌云： 持密禪定母，  強為自受用。 
此中有二種：初是新授戒母，二已授戒母。
無有人見禪定母，勇猛等要受用，作無二加行。故不依法作強
受用者，犯粗重罪。
<pb n="9"/>
西天有一在於竭＆CB21593;怛山初受大乘戒人，見持禪定母，要行淫染，
令誑受用禪定母。實不解無二加行，於禪定母處起淫染心故，馬
鳴菩薩造第一粗重罪。此是說初受戒人犯罪。
二，已受戒人犯罪者，勇猛等先來受戒，解無二加行。女人剏初
發心受戒，勇猛等不依法作，犯第一重罪。
西天競伽河側有一持禪定人，名折＆CB21593;沒怛，自七歲來時，受
大乘秘密戒。因有一女人河邊過來，見自女人顏貌端嚴，此法師心
中起淫染心，言：「你受大乘秘密戒，速疾成佛。」因自行遂淫慾。
故馬鳴造第一重罪。
第二頌云： 棄捨自禪定，  於聚輪中諍。 
初受戒人，不了聚輪義中諍話，犯罪。
西天有一人，實持禪定人，八月十五日於屍堂林中持禪定。或
至一更來，有多勇猛作集輪時，於時此人問師：「因緣法滅後，再在不
作？」師當時生瞋，默然不答。勇猛等驚疑。依此，馬鳴造第二重
罪。
第三頌云： 非器有情處，  說秘密法者。 
此中有二種：一初，未受戒人處說此法者，或見本尊等像，或見
秘密禪觀文字，犯罪。
二後，持禪定者，先受大乘戒已，不作禪定、不念真言、不放施食
等，經一年，不依法修習者，此人處以不說秘密法。若說時犯粗重
罪。若再受戒時，許說法，不犯罪。
第四頌云： 具信心有情，  所說顛倒法。 
此中有二種：一，無說句師，不解秘密法。第二習故，所說顛
倒法。
西天有一法師，名山及多羅，先受小乘別解脫戒，能講三乘、五
性一切法門。見此一人法師說，有多人受戒，卻將顯教法，充作
秘密而說，實不解秘密，就利養故，所說顛倒法。因此馬鳴造第
四粗重。
第五頌云： 我慢聲聞者，  共宮在七夜。 
持秘密禪定人與小乘聲聞等不得同房在七夜，犯粗重罪。
西天有一法師，常持小乘戒，或於一日，逢著一個持禪定人，同
房共住七夜。持禪定人依法修作，法師心生譭謗。馬鳴因此造第五
粗重。
第六頌云： 若不作法事，  密者自受用。 
持禪定者受大乘秘密戒已，不作禪定、不念真言、不放施食
等，係破戒。再不受戒，但名持禪定人者，犯重罪。
西天有一般彌怛法師，常與人受密戒。有一人受了密戒已經一
年，於上師處並不學此法戒相。此人不肯懺悔，死入地獄。因此馬
鳴造第六粗重。
第七頌云： 不解禪定智，  密者起我慢。 
持禪定者不解此教法義，強言「我能解秘密法。」誑初受戒
人。實不解，妄生解。犯粗重罪。
西天有一法師，實不解秘密法，或與多人說法。有一僧到說法
處：「法師！你說法有其差別。」此法師生瞋。犯粗重罪。
第八頌云： 無記句明母，  倚託故受用。 
持禪定者，要行加行，倚託秘密法，於無記句母，住作加行，犯粗
重罪。
 若或此故觸犯者，  依此建立於壇場， 
 隨依聚輪所作法，  以實思慮皆懺悔。 
若有人犯此粗重，須是集輪中作懺悔，對本尊面前名白懺悔，方
可滅罪了畢。

<bz>〔錄文完〕</bz>

<article id="n5">天請問經疏</article>

<other>天請問經疏</other>
整理者　李際寧

<bz>〔題解〕</bz>
<bf>《天請問經疏》</bf>，佛教經典註疏，唐釋文軌著，一卷。
<bf>《天請問經》</bf>篇幅短小，以天與佛問答的形式，論述了佛教「無生
第一樂」的基本教義，內容與<bf>《法句經》</bf>有相通之處，為印度佛教小乘
<pb n="10"/>
經典。本疏則是文軌對<bf>《天請問經》</bf>的逐句註疏。釋義精良，有較大
的研究價值。本疏未為我國歷代經錄所著錄，亦未為歷代大藏經所
收，亡佚已久，但高麗義天<bf>《新編諸宗教藏總錄》</bf>有載。後於敦煌遺
書發現三號，為收藏於中國北京圖書館的新316號（首尾完整）、北
6662（黃19）號（首殘尾存）與收藏於法國國家圖書館的伯2135號
（首殘尾闕）。民國十四年（1925），曾將北6662（黃19）號鉛印出版，
後日本<bf>《大正藏》</bf>據該鉛印本收入第85卷，惜原文首殘，故佚作者
名；且無校本，故錄文有誤。
整理本的底、校本如下：
底本：中國北京圖書館藏新316號；
校本：甲本，伯2135號；
乙本，北6662（黃19）號。
另，經文正文參校<bf>《大正藏》</bf>第15卷所收<bf>《天請問經》</bf>。
<other><bz>〔錄文〕</bz></other>

<sarticle>天請問經疏</sarticle>
沙門文軌撰

如來大悲，隨機攝誘，兼濟十惡，匪直五乘。所以化創憍陳，道
終須跋。文積鉅萬，簡累大千。幽宗妙旨，奚易稱述。或談空，
空於實際，性相俱亡；或論有，有於假名，果因雙備。然則空不離有，
悟有即空；有不離空，迷空成有。或談權道之三乘，乃分羊鹿之殊騖
（音務，謂馳騖也。）；或論究竟之一實，復合白牛之同驅。然則，實
不離權，因權入實；權不離實，為實施權。有雖不離空也，然以因果
為宗；權雖不離實也，明是聲聞藏攝。
已知經宗藏攝，次釋經首題名。所言<bf>《天請問經》</bf>者，因天請問，
說此經也。此天知己勝報，由昔勝因，為令他知，故來請佛。或問罪
福，或問犯持，或問苦樂，或問愚智。然為至理深玄，法門浩瀚，故隨
事寄喻，以啟問端。所冀籍淺以涉深，因近以梯遠，即從此「請」，以
制經名。所言「經」者，貫攝義也。以佛聖教貫穿攝持所說之義，名
為「經」也。故云<bf>《天請問經》</bf>。

<bf>《經》</bf>曰：如是我聞，一時薄伽梵在室羅筏，住誓多林給孤獨
園。
述曰：經分三分：一、教起因緣分，即序分；二、聖教所說分，即經
體；三、依教奉行分，即流通。序分有二：一、通序，為證信，諸經通有
此序故。二、別序，為發起，唯為發起此經故。此即通序也，有四句：
一、總顯己聞；二、說教時節；三、說教之主；四、說教之處。
「如是我聞」者，此依<bf>《佛地論》</bf>釋，謂「總顯己聞」也。傳佛教者，
言如是事，我從佛聞，故言「如是我聞」。若別釋「如是」，依四義轉：
一、依譬喻；二、依教誨；三、依問答；四、依許可。今且依「許可」
解釋。謂結集時，諸大聖眾咸共請言：「如汝所聞，當如是說。」傳法
之者，便許彼言，如是當說「如我所聞」，故言「如是我聞」。「我」謂諸
蘊，世俗假者。「聞」謂耳根發識聽受。廢別就總，故說「我聞」。又
釋：如來慈悲本願增上緣力，聞者識上，文義相生。此文義相，雖親
依自善根力起，而就強緣，名為佛說。由耳根力，自心變現，故名「我
聞」。
「一時」者，說教時節也，謂說此一部經法竟時也。又說者、聽者
相遇時等，故名「一時」。
「薄伽梵」者，說教主也。舊云「婆伽婆」，訛也。佛有十號，此
第十號也。諸經之首，皆置此名者，以此名中總攝眾德，餘九不
爾。又，此之一名，世咸尊重，是故經首皆置此名。然舊譯人初傳佛
號，故以佛名替薄伽梵也。依<bf>《佛地論》</bf>，「薄伽」聲中具含六義：一、
自在義，謂諸如來永不繫屬諸煩惱故。二、熾盛義，猛炎智火所燒煉
故。三、端嚴義，妙三十二大士夫相所莊嚴故。四、名稱義，勝德
圓滿，無不知故。五、吉祥義，世間供養，咸稱贊故。六、尊貴義，利
樂一切，無懈廢故。「梵」者，圓滿義，即是如來圓滿成就如上六義，
故名為「梵」。然舊譯為「世尊」者，但得第六一義，不得餘五。<bf>《智度
論》</bf>等云：能破四魔怨敵，名婆伽婆者，但得初自在義也。又<bf>《涅槃》</bf>
云：「婆伽，名破；婆，名煩惱。」能破煩惱，名婆伽婆者，亦當自在
義也。
「在室羅筏，住誓多林給孤獨園」者，說教處也。舊云「舍衛」，
或云「舍婆提」，皆訛也。諸來三藏，音有楚夏故也。具足應云「室羅
<pb n="11"/>
筏悉底（丁履反）」，今略去「悉底」也。唐云「好名聞」也。上古之
時，有二兄弟於此修學，俱獲仙證，有好名聞。後王於此建立都城，
即以仙名為城之稱。又曰「多聞城」。此城多有聰明學問，能造
記論。九十五種外道師弟此中最多。又，十六大國有六大城，此城
最勝，有四德故：一、財物德；二、欲塵德；三、善法德，謂施戒修；四、
解脫德，謂出世果。故曰「多聞」。此但城名，舊云「國」者，謬也。其
國名憍薩羅也。或可以城名國，亦名「室羅筏國」也。
「在」者，亦名為「住」。「住」有八住，如餘處說。又有四住：一、
天住，住四靜慮；二、梵住，住四無量；三、聖住，住三解脫門；四、佛
住，住真法界。今此「住」者，隨諸化緣，義合四住。前受頻婆娑羅王
請故，住王舍城；後受須達多長者請故，住室羅筏。又，為報法身恩
故，住王舍城，以於王捨取正覺故；為報生身恩故，住室羅筏，以始本
祖居室羅筏故。
「誓多」者，舊云「祇陀」，訛也。唐云「戰勝」。太子生時，鄰國怨
至，戰而得勝，因以名之。
「給孤獨」者，梵云「須達多」，此云「善施」，即此國之大臣也。
須達內慈外施，賑貧恤寡，國人美之，號為「給孤獨長者」也。園是須
達所買，林是誓多所施，二主齊舉，以目林園。事在別經，不可委錄。
真諦三藏云：「須達多為過去鳩留村馱佛，於此地起精舍。」爾時地廣
四十里，佛及人眾壽四萬歲，須達爾時名「毗沙長者」，以金板佈
地，寶衣覆上，而為供養。俱那含牟尼佛時，佛及人壽三萬歲，須達
爾時名「大家主長者」，以銀佈地而為供養，爾時此地廣三十里。迦
葉波佛時，佛及人壽二萬歲，須達爾時名「大幢相長者」，以七寶佈
地，地廣二十里。今第四釋迦牟尼佛，佛及人壽百歲，地廣十
里，以金餅佈地，周滿其中，買園奉佛。後彌勒佛出時，佛及人壽
八萬歲，地廣四十里，以七寶佈地，須達爾時名為「蠰佉」，出家
修道，獲阿羅漢果。

<bf>《經》</bf>曰：時有一天，顏容殊妙。
述曰：此下別序。以天來下，發請如來，方始起說，故是發起序
也。有五：一請者，二請時，三請處，四請儀，五請德。此即請者。
「時有一天」者，或是六欲諸天，或是四靜慮諸天，或是五淨居諸
天，或是十王果報菩薩諸天，或是佛所化天，為物請疑，發起深法也。
此天獨來，故言「一」也。「顏」為姿顏，「容」為容貌，「殊」謂殊特，「妙」
謂微妙。此天昔行戒忍殊妙之因，今得顏容殊妙之報也。

<bf>《經》</bf>曰：過於夜分，
述曰：此請時也。西國法，晝三時，夜三時，合有六時。天避人
喧，又惡人穢，故於靜夜詣佛諮疑。言「過於夜分」者，謂過初夜之
分，即中夜分，人正寢時。又釋：過中夜分時，故言「過於夜分」。初
分，如來教授門徒；中分，如來入諸禪定；後分，如來出已說法。

<bf>《經》</bf>曰：來詣佛所，
述曰：此請處也。如來五眼內觀，四恩外度。凡諮疑請護，
孰不投之。故天懷問，詣佛請決也。依<bf>《佛地論》</bf>，有四義釋
佛：一具二智，謂一切智、一切種智；二斷二障：一、煩惱障，二、所知
障，並斷盡故；三圓二覺，謂自覺、覺他，並圓滿故；四、如二喻，謂
如睡夢寤、如蓮花開。如睡夢寤，是破障義；如蓮花開，是顯德
義。故名為「佛」。

<bf>《經》</bf>曰：頂禮佛足，卻坐一面。
述曰：此請儀也。既睹尊顏，理須申敬；將請疑問，故復卻坐。
「頂」謂天頂，「足」謂佛足。天以頭頂禮佛腳足，故言「頂禮佛足」。
此顯敬之極也。
<bf>《經》</bf>曰：是天威光，甚大赫奕，周遍照曜誓多園林。
述曰：此請德也。<bf>《涅槃經》</bf>云：多光明故，名之為天。此由前身
戒忍光潔，進定明淨，故感天報，光明赫然也。

<bf>《經》</bf>曰：爾時彼天以妙伽他而請佛曰：
述曰：此下聖教所說分，即經體也。合二十頌，有九重請答。一
一請答中，皆先請後答。一一請中，皆先序請，後正請。答亦先序
答，後正答。此即第一請答中先序請也。「伽他」者，唐云「諷誦」，
以美妙音詞，吟詠諷誦也。舊譯云「歌經」，或云「詩經」，皆其義也。
<pb n="12"/>
舊云「伽陀」，或云「偈他」，皆訛也。

<bf>《經》</bf>曰：云何利刀劍？云何磣毒藥？云何熾盛火？云何極重
闇？
述曰：此正請也。有四問：一問利劍，二問磣毒，三問熾火，四問
極闇。「云何利刀劍」者，此第一問。此問意云：世間刀劍能傷害人，
未知法中，頗更有傷害利過刀劍以不？「云何磣毒藥」者，此第二問。
「磣」謂磣剌。此問意云：世間毒藥能損身害命，未知法中，頗更有損
害磣過毒藥以不？「云何熾盛火」者，此第三問。「熾」謂炎熾。此問
意云：世間盛火能燒於人，未知法中，頗更有燒人熾於盛火以不？
「云何極重闇」者，此第四問。「極」謂過極，「重闇」謂黑。月昏夜闇
色，或生盲覆障，名為重闇。此問意云：世間重闇，覆障既然，
未知法中，頗更有覆障極過重闇以不？

<bf>《經》</bf>曰：爾時，世尊亦以伽他告彼天曰：
述曰：此下答也。初序答，後正答。此序答也。

<bf>《經》</bf>曰：粗言利刀劍，貪欲磣毒藥，瞋恚熾盛火，無明極重闇。
述曰：此正答也。即以惡口及意地三業，次第答前四問。
「粗言利刀劍」者，答第一問也。「粗」謂粗曠，即惡口業道也。
世間刀劍，但損害身；粗言惡口，兼害慧命。問：餘三語業亦兼害
法身，何故此中但名惡口？答：兼害慧命，誠如所徵。但交惱前人，
非餘三業。謂妄語誑他，他非即惱。兩舌傳鬥，未卒傷人。
綺語乖典，交非損物。唯粗言惡口，毀辱前人，發怒生瞋，最為切害。
所以佛答：粗言利過刀劍也。且如釋種，以一句粗言詈琉璃王以
為婢子，琉璃王發怒，誅煞釋種得須陀洹者九十六億，後墮
阿鼻地獄。故知粗言不但能害肉身，亦害法身也。又俗語云：
「一語傷人，痛於劍刃。」故知粗言利於刀劍也。
「貪欲磣毒藥」者，此下三句，即貪、瞋、癡三毒也，此通障
見、修二斷。見道所斷盡，得初果；得初果已，漸斷修道所斷，
至羅漢果，方始斷盡。未得羅漢已來，皆為三毒所惱也。此答第二
問也。「貪」謂貪求，「欲」謂欲染。貪即是欲，亦名「渴愛」。如飲
鹹海，此海有竭，渴愛無盡。於已得、未得五欲塵中，永無厭足。故
此貪欲有四：一、色欲，二、心欲，三、食欲，四、淫欲。欲界眾生，俱有
四欲。色界眾生，但有色、心二欲。無色界眾生，唯有心之一欲。三
界眾生，皆為貪欲之所害故，不證解脫法身慧命也。此答意云：世間
百味，雜以鴆毒，但害欲界一身之命，不能損三界離食貪者。若
凡夫欲樂，及以八定，雜以貪欲，能害三界多身慧命。所以佛答：
貪欲磣於毒藥也。且如郁頭藍子，得非想定，於頻婆娑羅王女生
貪染心，退失神足。後修禪定，情忿魚鳥，非想報盡，受飛狸身，
煞害物命，墮阿鼻獄。此由心欲未盡，故墮阿鼻。若欲色界
眾生，為於四欲，或為二欲，輪墮三塗，不言可悉。故知貪欲磣過
毒藥也。
「瞋恚熾盛火」者，答第三問也。發怒作色為「瞋」，憤擊擾心為
「恚」。<bf>《遺教經》</bf>云：「瞋恚之害，破諸善法，壞好名聞。今世後
世，人不喜見。」又<bf>《經》</bf>云：「劫功德賊，無過瞋恚。」又<bf>《經》</bf>云：「瞋心一
起，能障百法明門。」又<bf>《經》</bf>云：「多瞋業故，所生之處，多受蚖蛇蝮蠍
等身。」此答意云：世間盛火，但燒肉身；瞋恚之害，並損慧命。
又，世間之火，但燒一生；瞋恚之害，能損多世。是故佛答：瞋恚熾於
盛火也。且如提婆達多以瞋恚故，造三逆罪，墮阿鼻獄。
又如「無明極重闇」者，答第四問也。自體昏闇，無有慧明，故名
無明；亦名為愚，於境迷故；亦名為癡，體昏憨故。故<bf>《攝大乘
論》</bf>云：「於諦、寶、因、果，心迷不解，名曰無明。」「諦」謂四諦，「寶」謂
三寶，「因」謂善、惡二因，「果」謂苦、樂兩果。此之無明，不解四諦之
理，不知三寶之尊，不知惡是苦因，不了善招樂果。於此諦、寶、
因、果境中，體性癡憨，迷闇不明，故曰「無明」。此之「無明」，或與諸
使相應，或獨頭而起，與諸煩惱為根，能令眾生流轉生死。故十二因
緣中，無明為初支也。此答意云：世間重闇，但障肉眼；無明之
障，能覆慧眼。所以佛答：無明之障，極過重闇也。且如鴦崛魔羅，
以無明故，煞害千人。取指為鬘，貫其身首。求望生天，並欲害
母煞佛。

<bf>《經》</bf>曰：天復請曰：「何人名得利？何人名失利？何者堅鉀冑？
<pb n="13"/>
何者利刀杖？」
述曰：此下第二請答也。此即先請。此亦有四問：一問得利，二
問失利，三問堅鉀，四問利杖。
「何人名得利，何人名失利」者，此第一、第二問也。「利」謂福
利。泛問凡俗之人，未得財寶，求而得之，名為得利。已得財寶，守
而失之，名為失利。未知佛法之中，有此得利、失利人耶？
「何者堅鉀冑」者，此第三問。此問意云：世間鉀冑能御怨敵，頗
更有御怨堅於鉀冑以不？
「何者利刀杖」者，此第四問。此問意云：世間刀杖能煞讎怨，
頗更有煞怨利於刀杖以不？

<bf>《經》</bf>曰：世尊告曰：「施者名得利，受者名失利。忍為堅鉀冑，慧
為利刀杖。」
述曰：此答也，亦次第答其四問。
「施者名得利，受者名失利」者，此答第一、第二問也。施有三
種：一、財施，二、法施，三、無畏施。今此意明財施。財施得三果：
一施得相似果，二物得相似果，三用得相似果。施得有四：一
自手施，得財能用；二尊重施，得敬重財；三不惱施，財不損失；四應
時施，得應時財。物得有四：一施好色，得可喜色；二施好香，得
好名聞；三施好味，得美妙身；四施好觸，得細軟觸，如寶女觸身等。
用得有五：由受施食人得色、力、命、樂、辯五事故，施者未來多生
之中，得五事果也。然此若施畜生，得百倍報；若施闡提人，得千
倍報；若施善人，得萬倍報；施持戒人，得千萬倍報；施離欲人，得百
千萬倍報；施諸聖人，得無數倍報。此謂世倍，非事倍。如施畜生
一口飲食，百生之中，常豐飲食，故言百倍也。餘皆准此。若發增
上施心，奉勝福田，即得現報。故<bf>《雜心》</bf>云：「慈無諍滅定，見道及無
學，從彼正受起，施者得即果。」既行少施，受多果報，故言「施者名得
利」也。若自不行施，但受他施，新福不生，舊福漸盡，故言「受者
名失利」也。如有穀種，下在田中，名為得利。若熟而食之，名為失
利也。
「忍為堅鉀冑」者，答第三問。<bf>《莊嚴論》</bf>說忍有三種：一、他毀
忍，以不報為性；二、安苦忍，以耐為性；三、觀解忍，以智為性。今此
正明他毀辱忍。此忍得起，由三思、五想。三思者，一思
他毀是我自業，若報則重自造苦，不由於他。二思彼我俱是行
苦。彼以無智，於苦加苦；我今有智，云何復爾！三思聲聞自
利，尚不以苦加人；菩薩利他，豈得以苦加物？五想者，一修本親
想，捨願想。一切眾生，久來無非親屬故。二修法想，離生想。罵
者、打者不可得故。三修無常想，離常想。眾生性是死法，尚不應
瞋，況加害故。四修苦想，離樂想。眾生不離三苦，正應令離，
不應加故。五修攝取想，離他想。本願令樂，不令苦故。由此三
思、五想，於他毀辱，便能忍之。<bf>《遺教》</bf>云：「忍之為德，持戒、苦行所
不能及。能行忍者，乃可名為有力大人。」<bf>《阿含經》</bf>云有六種力：
小兒以啼為力，欲有所索，必先啼故；女人以瞋為力，欲有所索，必先
瞋故；國王以嬌豪為力；阿羅漢以精進為力；諸佛以大悲
為力；比丘以忍為力。<bf>《大智度論》</bf>云：「自除瞋恚刀箭，亦除他人
瞋恚刀箭。」<bf>《法花經》</bf>云：「柔和忍辱衣。」據此等經論，並將瞋恚以為
刀箭，忍為衣鉀，以御捍之。且如律中，佛為比丘鬥諍不止，乃為
廣說梵磨達王煞長生王，長生王臨死，誡其太子長摩納曰：
「以怨報怨，怨終不止。唯有無怨，怨乃息耳。」太子於後得讎
怨，便欲煞梵磨達王，三思父王遺言，遂放不煞。梵磨慶喜，還
以長生本國，策長摩納為王，兩國和好。佛復為諸比丘更說偈
云：「若以諍止諍，諍終不可止。唯有無諍法，此法最尊貴。」比丘
聞此，瞋恚休息，更無鬥諍。故知忍力能敵瞋恚。由此忍故，所
生端正，乃至作佛，感得三十二相可喜之身。此答意云：世
間鉀冑但御一身怨敵，忍力能御多身怨敵。故云「忍為堅鉀冑」
也。
「慧為利刀杖」者，答第四問。九十八使能害法身慧命，故是
怨賊。修道之人，初以聞、思二慧，作五停心觀、別相念處、總
相念處，三方便觀。次以修慧作燸、頂、忍、世第一，四達分觀，折
伏煩惱，如執利刀，怖擬怨賊。次以四諦無漏聖慧，斬煞見道所斷八
十八使，得須陀洹果。次更重用四諦無漏聖慧，斬煞修道所斷十
使，得第二、第三及阿羅漢果。故阿羅漢翻為「煞賊」。此答意云：世
間刀杖但煞一身之怨，無漏聖慧能煞多身之敵。故言：其慧利於刀
<pb n="14"/>
杖也。問：慧與智何殊，而不言其智？答：觀達稱慧，決斷名智。
此則觀中稱慧，出觀名智也。又十度中，第六名慧，第十名智。
又正體名慧，後得名智也。今問斷惑，正是觀中，故言其慧。若通而
言之，智即是「是」，甲本無。慧也。

<bf>《經》</bf>曰：天復請曰：「云何為盜賊？云何智者財？誰於天世間，
說名能劫盜？」
述曰：此下第三請答。此即請也，此有三問：一問盜竊，二問聖
財，三問劫盜。
「云何為盜賊」者，此第一問。盜謂竊盜，賊為殘賊。此問意云：
世間盜賊私竊珍財，未知法中盜何名賊？
「云何智者財」者，此第二問也。世間凡人皆畜錢貨，佛法智者，
儲何為財？
「誰於天世間，說名能劫盜」者，此第三問也。「天」謂二十八
天，即欲界六天，色界十八天，無色四天也。「世間」為四天下人
也。此問意云：強奪人財，世名劫盜。未知法中，天上人間誰最強
奪，名能劫盜？

<bf>《經》</bf>曰：世尊告曰：「邪思為盜賊，尸羅智者財，於諸天世間，
犯戒能劫盜。」
述曰：此答也。即次第答前三問。
「邪思為盜賊」者，答第一問。「邪思」者，謂不正思惟也。由不
正思惟發起無明，由無明廣造諸業，由諸業恒受生死，不得解脫。
所有功德、聖財，盡皆喪失。此邪思起時，人皆不覺，故為私竊，盜賊
也。
「尸羅智者財」者，答第二問。「尸羅」，梵音，此云「戒」也。戒
有五戒、八戒、十戒、二百五十戒、五百戒及菩薩三聚戒等。以能
防非，名為戒也。<bf>《經》</bf>云：「戒如大地，眾善之基，一切功德，因之
增長，有智之人，護若明珠。」由此戒故，近得人天福樂勝報，遠得三
乘菩提涅槃，故是財也。諸經之中，多明七聖財：一信、二戒、三聞、
四慧、五捨、六慚、七愧。前五為財體，後二如守財人，若無慚、愧，失
戒等故。今此經中但舉戒者，以有戒者，必有餘六，故略言也。
「於諸天世間，犯戒能劫盜」者，答第三問。謂犯四重禁戒、十三
僧殘等，皆名犯戒，律中廣明。如斷多羅樹頭，畢竟不生。猶如
析石，不可還合。又如死屍，無還生義。<bf>《彌勒問論》</bf>明犯戒有六事：
一破、二嘿、三污、四屬、五食、六呵。破者少分，謂少分不修故。
嘿者，自不修，教他修故。污者，見他不修，心隨喜故。屬者，依於他
人，方能修故。食者，取有資生故。呵者，迴向世間，智者不贊故。
由犯戒罪，應得三乘法財盡皆散失，身壞命終，墮於惡趣。
故於天上世間之中，無過犯戒，名「能劫盜」。此中應引諸經律中
犯戒之事，廣說其相。

<bf>《經》</bf>曰：天復請曰：「誰為最安樂？誰為大富貴？誰為恒端
嚴？誰為常醜陋？」
述曰：此下第四請答。此先請也。此有四問：一問最安樂，
二問大富貴，三問恒端嚴，四問常醜陋。
「誰為最安樂」者，此第一問。五欲迷心，四倒亂想，耽淫嗜酒，
乘肥衣輕，多欲多求，謂為安樂。未知佛法之中，更有安樂過此以
不？
「誰為大富貴」者，此第二問。財多為富，體重為貴。未知佛法
之中，頗有富貴過此以不？
「誰為恒端嚴」者，此第三問。「端」謂端正，「嚴」謂嚴儀。世
間端嚴，老至即皆衰壞，未知法內，誰得始終端嚴？
「誰為常醜陋」者，此第四問也。「醜」謂醜拙，「陋」謂鄙陋。且
如嫫母，醜陋但在一身，未知法中，誰是多身醜陋？又如勝軍王女，
名曰金剛，容貌醜陋，見佛懺悔，遂得端嚴。此女醜陋，即不恒也。
未知法中，誰是常醜陋人？

<bf>《經》</bf>曰：世尊告曰：「少欲最安樂，知足大富貴。持戒恒端嚴，
破戒常醜陋。」
述曰：此答也，即次第答前四問。
「少欲最安樂」者，答第一問。儉約為「少」，耽嗜名「欲」。世
間耽嗜，唯多唯廣。暫隨愚情，速即破壞。尋生追戀，苦惱切
<pb n="15"/>
心。佛法反俗，貴尚無為。少欲少求，最為安樂。又<bf>《經》</bf>云：「少欲
之人，則無諂曲以求人意。」直爾少欲，尚應修習，何況能生諸
善功德。有少欲者，則有涅槃。涅槃之樂，樂中之最。如此最
樂，因少欲得。因含果說，故言「少欲最安樂」也。
「知足大富貴」者，答第二問。世間凡愚，雖得富貴，貪求轉甚，
常懷不足。知足之人，無為無事，無可減衰，常自有餘，故大富貴。
<bf>《經》</bf>云：「知足之人，雖臥地上，猶為安樂。不知足者，雖處天堂，亦
不稱意。」如頂生王等，即是其事。又云：「不知足者，雖富而貧；知足
之人，雖貧而富。」故言「知足大富貴」也。
「持戒恒端嚴」者，答第三問。持戒之人，尸羅清淨，近得人天可
喜妙相，遠得三乘端嚴法身，故言「持戒恒端嚴」也。如優陀羨王有
相夫人，持一日戒，其夜命終，即生天上，得端正身。依王先契，還下
報王。嫌王身臭，卻歸天上。即是其事。
「破戒常醜陋」者，答第四問。破戒之人，罪業增長，墮三惡道，
受醜陋身。若生人中，諸根不具，邊地下賤，形儀鄙拙，人不喜見，經
百千生。故言：「破戒常醜陋」也。

<bf>《經》</bf>曰：天復請曰：「誰為善眷屬？誰為惡心怨？云何極重苦？
云何第一樂？」
述曰：此下第五請答。此即請也。亦有四問：一問善眷屬，二問
惡心怨，三問極重苦，四問第一樂。
「誰為善眷屬」者，此第一問。「眷」謂家眷，「屬」謂親屬。世
間眷屬，或父不慈，或子不孝；或兄不順，或弟不恭；或內外諸親，
不仁不義。情相乖阻，狀若怨家，雖名眷屬，而非是善。若父慈子
孝，兄順弟恭，內外諸親，仁義相向，情無乖阻，水乳和同，如此眷屬，
名之為善。未知法中，誰得名為純善眷屬？
「誰為惡心怨」者，此第二問。妒賢嫉勝，名為惡心；欲相加
害，名為怨也。未知法中，誰是行者惡心怨也？
「云何極重苦」者，此第三問。世間煞縛，枷鎖囚禁，怨會愛離，
病死所逼，名之為苦。未知法中，更有苦惱過此以不？
「云何第一樂」者，此第四問。世間富貴，乘肥衣輕，目觀美艷，
耳聽絲竹，田遊煞獵，耽淫嗜酒，縱恣歡娛，名之為樂。未
知法中，更有快樂過此以不？

<bf>《經》</bf>曰：世尊告曰：「福為善眷屬，罪為惡心怨。地獄極重苦，無
生第一樂。」
述曰：此答也，次第答前四問。
「福為善眷屬」者，答第一問。福謂施、戒、修三德。施有三種：
一、財施，由無貪善根成；二、無畏施，由無瞋善根成；三、法施，由無
癡善根成。戒有三種：一、攝他戒，謂身三，由無貪善根成；二、不嬈
他戒，謂口四，由無瞋善根成；三、饒益戒，謂受持。此二福相續生，
由無癡善根成。修有三種：一、四靜慮，由無貪善根成；二、四無量，
由無瞋善根成；三、四無色，由無癡善根成。又六度中，前五亦是福
也。如是福德，皆以十善業道為性。若施、戒二福，生生之處，內
感欲界人天勝身，外招十善清淨眷屬：所謂命不中夭、大富、梵行、所
言誠諦、常以軟語、眷屬不離、善和諍訟、言必饒益、不嫉、不恚，正見
之人以為眷屬。若修定福，感得色、無色界殊勝之身。此之三福，乃
至遠得三乘聖果也。此答意云：世善眷屬，暫會永離，難聚易散，
不保終久。未若法中，三福善業，真實牢固，常資行人，多有利
益。諸眷屬中，此為最善也。
「罪為惡心怨」者，答第二問。破滅三寶，五逆、十惡，並名為
罪。由此罪故，能令諸眾生輪墮三塗，長劫受苦。此答意
云：世間惡心，但害一身，尚名為怨；法中罪業，能害多身，豈非大怨？
故言「罪為惡心怨」也。
「地獄極重苦」者，此答第三問。梵云「那落迦」，舊云「泥犁」，
訛也。唐云「不可樂處」。然以不可樂處即是其獄，多在地下，
故云「地獄」。地獄有三：一熱，二寒，三邊。熱地獄有八：一等
活，二黑繩，三眾合，四叫喚，五大叫喚，六燒熱，七大燒熱，八無間。
此八在贍部洲下，重累而住。前二有主治，次三少主治，後三無主
治。然此八為本，一一各有十六圍。一面有四，四面合十六。通本
為十七，八個十七，合有一百三十六所。罪人於中，受熱惱苦。寒地
獄亦八：一頞浮陀，由寒苦所逼，肉生細皰；二尼賴浮陀，由寒風所
吹，遍身成皰；三阿吒吒，由唇不得動，唯舌得動，故作此聲；四阿
<pb n="16"/>
波波，由舌不得動，唯唇得動，故作此聲；五嘔喉喉，由唇舌皆不得
動，振氣故作此聲；六郁波羅，此是青蓮華，此花葉細，由肉色細坼，
似此花開；七波頭摩，此是赤蓮華，由肉色大坼，似此花開；八芬陀
利，此是白蓮華，由彼骨坼，似此花開。前二從身相受名，次
三從聲相受名，後三從瘡相受名。又前二可叫，次三不可叫，後
三不叫。此八在四洲間，著鐵圍山底，仰向居止。罪人於中，受寒凍
苦。邊地獄有三：一山間，二水間，三曠野。受別業報，寒熱雜受。
此答意云：雖有人間煞縛、枷鎖、怨會、愛離、病死等苦，及以畜生、餓
鬼之苦，比於地獄，百分不及其一。乃至千萬那由他分，亦不及
其一。故言「地獄極重苦」也。
「無生第一樂」者，答第四問。涅槃之體，名曰「無生」。以無生
故，畢竟不滅。聖人證此，寂然涅槃，常住安隱，故是極樂。此答意
云：世間欲樂，樂極則苦；豈若涅槃，無苦常樂。故<bf>《經》</bf>云：「高者
必墮，常者必盡，合者必離，樂者必苦。」此偈明生死妄想，樂極必
苦。又云：「諸行無常，是生滅法，生滅滅已，寂滅為樂。」此偈明
涅槃無苦，畢竟常樂，故言「無生第一樂」也。

<bf>《經》</bf>曰：天復請曰：「何者愛非宜？何者宜非愛？何者極熱病？
誰是大良醫？」
述曰：此下第六請答也。此即先請，亦有四問：一問愛非宜，二
問宜非愛，三問極熱病，四問大良醫。
「何者愛非宜，何者宜非愛」者，此第一、第二問。且如甘飯雜
毒，雖是所愛，而損身害命，不宜食之。又如良藥苦口，即非所愛，而
利於病，所宜服之。又如諂辭順情，雖是所愛，而損於行，不宜聽之；
忠言逆耳，雖非所愛，而利於行，所宜聽之。未知法中，何者是情所
愛而於身不宜，何者於身有宜而非情所愛也？
「何者極熱病」者，此第三問也。迦摩羅病，世稱熱病。遇此病
者，必定當死，世醫拱手。未知法中，頗更有病極過於此熱病以
不？
「誰是大良醫」者，此第四問。「良」者，善也；「醫」者，意也。善
識病源，妙閑藥性，療者必瘥，稱曰「良醫」。良醫有四義：一知
病，二知病因，三知病瘥，四知病瘥已不生。未知法中，頗有良醫
大過如此良醫以不？

<bf>《經》</bf>曰：世尊告曰：「諸欲愛非宜，解脫宜非愛；貪為極熱病，佛
是大良醫。」
述曰：此答也，次第答前四問。
「諸欲愛非宜」者，答第一問。諸欲謂可愛色、聲、香、味、觸，五
欲境也。能生欲心，為欲所取，故名欲也。<bf>《經》</bf>云：「五欲誑人，
如蜜塗刀，舐者傷舌。」猶如灸疥，初雖少樂，後即大苦；如逆風執火，
如其不放，必定燒手。如國王貪色，遂失其位；仙人愛聲，從空墜林；
比丘嗅香，河神責罵；沙彌嘗味，投池作龍；藍弗染觸，退失神足。又
此五欲，現受三苦，謂覓時生勤勞苦，守時生怖畏苦，失時生熱惱苦。
又為非法，追求五欲，復墮地獄、餓鬼、畜生。多時受苦，後生人天。
貧窮困苦、愛別離苦、怨憎會苦，如此等苦，皆為貪著五欲因緣。
故知五欲雖是凡情欲心所愛，而於行者極非所宜，故言「諸欲愛非
宜」。
「解脫宜非愛」者，答第二問。涅槃無為，體絕眾縛，故名解脫。
證解脫者，永離生死，常住湛然。如此解脫，資潤行者，極是所
宜；而凡夫愚情之所不愛，故言「解脫宜非愛」。故<bf>《經》</bf>云：「凡夫寧
樂疥癩野干身，不樂涅槃。野干猶有眼、耳、身、心，涅槃無故。」
「貪為極熱病」者，答第三問。「貪」是貪使。體通三界，遍障五
門；六識俱行，六塵齊染；生死腳足，苦惱根源。世間熱病，豈能比
此？如<bf>《智度論》</bf>說：「欲火熾發，燒於祆祀。」豈非貪愛是極熱病
耶？現在尚自火燒，來生寧免湯鑊？故言「貪為極熱病」也。
「佛是大良醫」者，答第四問。如來五眼內明，六通外朗；豎觀三
際，橫睹十方。至於身心病源，對除藥法，悉皆洞照，無非目前。故
設教逗機，皆稱根性；隨病授藥，無不獲益。是故號「佛是大
良醫」。<bf>《阿含經》</bf>說佛有四智：一知苦、二知苦因、三知苦滅、四知苦
滅道，故曰「良醫」。又<bf>《經》</bf>云：「世醫所療治，雖瘥還復生。如來所
治者，必竟不復發。」故言「佛是大良醫」也。

<bf>《經》</bf>曰：天復請曰：「誰能覆世間？世間誰所魅？誰令捨親友？
<pb n="17"/>
誰覆障生天？」
述曰：此下第七請答。此即先請，亦有四問：一問覆世，二
問魅世，三問捨友，四問障天。
「誰能覆世間」者，此第一問。「覆」謂障蔽。世間眼目為闇盲覆
蔽，不見眾像。未知法中，更有何物覆蔽世間，不識道理？
「世間誰所魅」者，此第二問。如世間魅鬼，魅人令癡，或悲或
喜。未知法中，更有何物能魅世間，令其迷亂？
「誰令捨親友」者，此第三問。朋流交密，即為親友。若因財密，
財盡則疏；若因勢親，勢歇便阻。如張、陳兇終，蕭、朱隙末是也。未
知法中，誰令眾生捨於親友？
「誰覆障生天」者，此第四問。天之勝報，人皆愛樂，由誰為
障，不得上生？

<bf>《經》</bf>曰：世尊告曰：「無智覆世間，世間癡所魅，慳貪捨親友，染
著障生天。」
述曰：此答也。次第答前四問。
「無智覆世間」者，答第一問。無苦、集、滅、道四諦智，或無真、
俗二諦智，名為無智。無智，即無明使也。由無智故，不知生死苦
果集因，不知解脫道因滅果，不知真諦一相無為，不知俗諦三世因
果。此答意云：世間盲闇，但覆肉眼，無智能覆世間慧眼。故言「無
智覆世間」也。
「世間癡所魅」者，答第二問。「癡」即無明別名也。由癡魅故，
於無常見常，於無我見我，於不淨見淨，於苦見樂。所有行解，普
皆顛倒。如此顛倒，並由愚癡。故言「世間癡所魅」也。
「慳貪捨親友」者，答第三問。「慳」是吝於己物；「貪」是欲於他
財。如律中說：有一比丘，池邊習定，池龍敬德，以身繞之。比丘心
惡，欲令其去，方便說偈，從索珠云：「光耀摩尼寶，纓絡莊嚴身；若能
施我者，是名為善親。」池龍慳惜，說偈答云：「我愛摩尼寶，過
汝比丘身；我終不施汝，任汝不相親。」佛因此事，復說偈云：「多貪人
所惡，數乞朋友乖；比丘乞龍珠，一去不復迴。」故知慳貪能捨親友
也。又由貪故，唯欲他財；由於慳故，不行惠施。所生之處，貧窮
乏少；無父無母，無妻無子；無善知識，無親友人。故言「慳貪捨
親友」也。<bf>《成實論》</bf>有五慳：一施慳、二家慳、三處慳、四讚慳、五法
慳。此之五慳，並捨親友也。
「染著障生天」者，答第四問。天謂二十八天，皆須厭下而得上
生。若染著下地，不得生上。若染著人中五欲，縱情放逸，不肯厭
離，不得上生六欲天中。如佛弟難陀厭孫陀羅，欣於天女，方
始持戒，願生天上。如經廣說。若染著六天五欲，不得上生色界
天中。若染著色天果報，不得上生無色天中。故言「染著障生天」
也。又三乘聖人，名為淨天，若染著三界二十八天有漏果報，不得入
彼三乘聖道。故言「染著障生天」也。

<bf>《經》</bf>曰：天復請曰：「誰非火所燒，風亦不能碎，誰非水
所爛，能浮持世間？誰能與王賊，勇猛相抗敵，不為人非人，之所
來侵奪？」
述曰：此下第八請答也。此即先請，問有兩意：一問誰無七難，
二問誰有一能。七難者：一火難、二風難、三水難、四王難、五賊
難、六人難、七鬼難。火以燒焦為難，風以飄碎為難，水以溺爛
為難，王以威力為難，賊以劫煞為難，人以侵害為難，鬼以精魅為
難。世間之人，多不免此七種災難。未知法中，誰能離免此七種
災難也？經文可解。一能者，能浮持世間也。世間有二：一器世間，
即依報；二眾生世間，即正報。如世水輪，能浮持地輪及眾生類。未
知法中，誰能浮持此二世間？此由水有二用：一能爛物，二能持地。
故問水爛物之次，即問浮持也。

<bf>《經》</bf>曰：世尊告曰：「福非火所燒，風亦不能碎；福非水所爛，能
浮持世間。福能與王賊，勇猛相抗敵；不為人非人，之所來侵奪。」
述曰：此答也，答前二問。「福」謂施、戒、修三種福也，如前善眷
屬中釋。
答無七難，意云：凡遭七種災難，為造十惡罪因。既修三種福
德，寧羅七種災難？問：賊行非理，容可拒之；人法屬王，何得抗
敵？答：如殷紂暴虐，周武拒之，雖是王人，有相抗敵。又，王是
總語，兼稱臣屬，銜王命者，並亦名王。如此王臣，暴行酷虐，非理同
<pb n="18"/>
賊，亦得抗之。且如經說：有王責臣，令簿錄家財。其臣遂錄已
修福物，王瞋責言：「已修福物，今並見無，何不錄汝家中現物？」臣答
王言：「已修福物，是臣之物。家中現物，原屬王家，非臣獨
有，所以不錄。」王心開悟，遂亦修福。故知其福，非他能奪。
答有一能，意云：由三福故，感得人天殊勝正報，兼感器界、屋
宇、資緣種種依果，故言「福能浮持世間。」問：孔、老等云，從道以生
一，從一以生二，從二以生三，從三生萬物。「道」謂虛通，「一」謂元
氣，「二」謂陰陽，「三」謂天地人，「萬物」謂雜畜草木等。又云：人
頭圓象天，足方象地，感天地精靈以成於人。據此而言，即是
外器世界，能持眾生世間；豈非是眾生內福，能持外器世界？
答：孔、老所說，則天地生人；釋宗所明，則人生天地。謂由眾生共相
業力，外感器界天地依報，若成若壞，如餘處廣說。故<bf>《經》</bf>云：
「三界所作，皆是一心。」又<bf>《論》</bf>云：「外由內得成。」此則孔、老但觀外
相先後，即謂天地生人；如來洞知內體因果，故說人生天地。三教深
淺，觀此可知。

<bf>《經》</bf>曰：天復請曰：「我今猶有疑，願佛為除斷。今世往後
世，誰極自欺誑？」
述曰：此下第九請答也。此則先請，上半序問，下半正問。
序問意云：上蒙廣答，已析諸滯；下情多惑，尚有餘疑。願
佛慈悲，為我除斷。
正問中云「今世」謂現在，「後世」謂未來，謂從今身往後身也。
問：有為無常，不來不去，又無主宰，說誰往耶？答：前滅後生，不常
不斷；因招果續，假說往來。譬如將燈從此至彼，雖念念滅，假說往
來也。問：三世輪環，果因圓備，何故偏請現、未，不問過耶？
答：前事已經，無勞更問，後身未受，故須請之。如諸天禮白骨，餓鬼
鞭死屍即是。已經之事，多分自知，故不問也。此問意云：世間欺
誑，但欲侵損他人。未知法中，更有從今向後而自侵損極欺誑耶？

<bf>《經》</bf>曰：世尊告曰：「若多有珍財，而不能修福，今世往後世，彼
極自欺誑。」
述曰：此答也。「珍」謂金銀八珍，「財」謂錢絹等物。世人愚
惑，自謂常存，不識果因，多積財寶。於悲田所，無慧施心；於
敬田中，無供養意。忽然命盡，無一福資，輪墜三塗，長時受苦。錢
財珍寶，他人用之，己無片善，豈非自負？故云：「若多有珍財，而不
能修福，今世往後世，彼極自欺誑。」又如<bf>《經》</bf>云：「惜財不布施，藏積
畏人知，捨身空手去，餓鬼中受饑。」又如<bf>《經》</bf>云：「親眷皆分離，唯業
不相捨，善惡未來世，一切時隨逐。」此中應引畜三妻人為喻，又應
引有三子人為喻。又<bf>《經》</bf>云：「寧自割身肉而啖食之，不肯持
錢財布施，求後世之福。此人當墮地獄、畜生、餓鬼等。」

<bf>《經》</bf>曰：爾時，彼天聞佛世尊說是經已，
述曰：此下第三，依教奉行分，即是流通。有三：一聞法，二
申敬，三隱還。此即聞法也。

<bf>《經》</bf>曰：歡喜踴躍，嘆未曾有，頂禮佛足。
述曰：此申敬也。既聞妙法，不覺欣然，為申敬德，故復嘆
禮。

<bf>《經》</bf>曰：即於佛前，歘然不現。
述曰：此隱還也。來為諮疑，已蒙析滯，所懷既遂，故隱還宮也。

天請問經疏一卷
<bz>〔錄文完〕</bz>

<ps><bz>〔附〕</bz>文軌的著作及其它</ps>
李際寧

文軌，唐初法相唯識宗僧人，因其撰寫有<bf>《因明入正理論疏》</bf>而
在因明研究史上佔有重要地位。由於他的著作大多亡佚，歷代僧傳
又無記載，其主要事跡已經難以考證。現在敦煌遺書中又發現署名
為文軌的著作兩種：<bf>《天請問經疏》</bf>與<bf>《廣百論疏》</bf>。這兩部著作的發
現，為我們研究文軌及其思想提供了新的資料。
<pb n="19"/>
在此先談談<bf>《天請問經疏》</bf>。
文軌所撰該<bf>《天請問經疏》</bf>，我國歷代經錄失載，歷代大藏未收，
亡佚已久。日本<bf>《東域傳燈目錄》</bf>曾提到為<bf>《天請問經》</bf>作疏的有窺
基、靖邁、懷素等三家，未提及文軌。但高麗義天<bf>《新編諸宗教藏總
錄》</bf>則有載錄，謂「天請問經疏一卷，文軌述」。現知敦煌遺書中保
存的文軌<bf>《天請問經疏》</bf>共三號：伯2135號、北6662（黃19）號、北新
316號，另外，伯2416號與北新316號背面也是<bf>《天請問經》</bf>的疏釋，
內容與文軌疏不類，恐非一人所撰，詳請待考。
上述三號中最重要的是北京圖書館藏新316號。該號原為旅
順博物館所藏大谷藏品之一，其後由北圖收藏。首尾俱全。首題
「<bf>《天請問經疏》</bf>，沙門文軌撰。」卷端為舊黃麻紙引首，墨書「天請問
經疏一卷，王有吉」。字體與經文異，當是經卷原供養者王有吉自
書。尾題下書：「此文無一錯謬，勘定了也。善奴佛奴信。」字體亦與
經文異，蓋校勘者佛奴信自書題記。此卷書法一般，紙質較粗。卷
中有硃筆科分和校正處。第9紙以下各紙，劃有橫欄，形制同於藏
文寫經用紙。由以上特徵可知，此卷為九至十世紀寫經。該卷保存
完整，抄寫錯謬較少，至為寶貴。故整理本以此為底本。伯2135
號、北6662（黃19）號等兩號均已殘破，無作者名。
雖說義天的著錄證明文軌的確撰有<bf>《天請問經疏》</bf>，但這個撰寫
了<bf>《天請問經疏》</bf>的文軌是否即為前述唯識宗之文軌還是一個問題。
當然，解決這個問題，還要靠經疏本身。仔細閱讀疏文，可以發現文
中所引述的經典異常廣泛，這為我們探究文軌的思想傾向提供了依
據。在這篇疏中，文軌引述較多的經論有玄奘譯<bf>《佛地經論》</bf>、<bf>《攝大
乘論》</bf>；鳩摩羅什譯<bf>《大智度論》</bf>、<bf>《遺教經》</bf>、<bf>《妙法蓮華經》</bf>。其餘還
有波羅頗蜜多譯<bf>《大乘莊嚴經論》</bf>，僧伽跋摩譯<bf>《雜阿毗曇心論》</bf>，菩
提流支譯<bf>《彌勒菩薩所問經論》</bf>，求那跋陀羅譯<bf>《雜阿含經》</bf>，僧伽提
婆譯<bf>《增一阿含經》</bf>，曇無讖譯<bf>《大般涅槃經》</bf>等。所引經論，皆無玄
奘以後所出者。而觀其疏中文義，亦偏於法相唯識。如文中強調
「三界所作，皆是一心」、「外由內得成」，完全是唯識宗的思想。因
此，無論從該疏的出現時代、還是從該疏的思想傾向，說此疏作者就
是唯識宗文軌，當無大錯。
由於<bf>《天請問經》</bf>係玄奘於貞觀二十二年（648）三月在弘福寺譯
出，第二年玄奘又譯出<bf>《因明正理門論》</bf>。此後，玄奘門下弟子，包括
文軌都把主要精力放在因明的研討上。因此，文軌著<bf>《天請問經疏》</bf>
的時間大約在貞觀二十二年至貞觀二十三年（649）左右。
關於<bf>《天請問經》</bf>的歸屬，<bf>《大周錄》</bf>將其歸在大乘單譯經中。
智昇<bf>《開元釋教錄》</bf>認為，此經「文理頗涉小宗」，故歸在「聲聞藏有譯
有本」中。此後，歷代大藏多從<bf>《開元錄》</bf>入小乘經藏。智旭<bf>《閱藏知
津》</bf>題解<bf>《天請問經》</bf>曰：「說福非火所燒，少欲最安樂等，九問九答，
皆切於開示眾生者。」亦將其歸入小乘。文軌在<bf>《天請問經疏》</bf>開篇，
闡明經中藏攝云：「實不離權，因權入實；權不離實，為實施權。有雖
不離空也，然以因果為宗；權雖不離實也，明是聲聞藏攝。」但在解釋
中，他卻站在大乘立場上疏釋之，如「三思聲聞自利，尚不以苦加人；
菩薩利他，豈得以苦加物」，這實際是文軌自己的發揮。這樣，小乘
的思想被大乘的觀點所引伸，便賦予了新的內涵。
再次談談文軌的<bf>《因明入正理論疏》</bf>。
<bf>《因明入正理論疏》</bf>，簡稱<bf>《因明入論疏》</bf>，原為三卷，後散佚，日
本殘存有初分部分。抗戰前，南京支那內學院從日本僧人善珠<bf>《明
燈抄》</bf>、明詮<bf>《大疏裏書》</bf>、藏俊<bf>《大疏抄》</bf>等著作中又輯出第二、三卷
若干佚文，並校訂了第一卷文句。第三卷的主要部分，在古代，曾被
誤認為是窺基的作品，並更名為<bf>《因明論理門十四過類疏》</bf>，收入<bf>《趙
城金藏》</bf>。這樣，文軌的<bf>《因明入正理論疏》</bf>三卷現大體均存。因為
文軌撰寫<bf>《因明入正理論疏》</bf>時隸屬長安大莊嚴寺，所以他的<bf>《因
明入正理論疏》</bf>又被習稱為<bf>《因明入正理論莊嚴疏》</bf>或<bf>《莊嚴疏》</bf>。在
日本僧人藏俊<bf>《注進法相宗章疏》</bf>和永超<bf>《東域傳燈目錄》</bf>中，凡提到
文軌<bf>《因明入論疏》</bf>時，都註明為「大莊嚴寺文軌」或「大莊嚴寺沙門
文軌」。
貞觀二十一年（647），玄奘在弘福寺譯出商羯羅主造<bf>《因明入正
理論》</bf>。貞觀二十三年（649）又在慈恩寺譯出陳那所造<bf>《因明正理門
論》</bf>。<bf>《慈恩傳》</bf>稱：「此二論各一卷，大明立破方軌，現比量門，譯寮
僧伍競造文疏。」兩論的譯出，引起玄奘門下弟子的濃厚興趣。
先後有神泰、靖邁、明覺、文備、壁公等人撰成疏釋。文軌的<bf>《因明入
論疏》</bf>，在眾多家疏釋中格外受到重視。各家因理解不同而產生了
<pb n="20"/>
激烈的爭執。永徽六年（655），尚藥奉御呂才因著<bf>《因明註解立破義
圖》</bf>與玄奘及其門人產生爭論，爭論過程中甚至將政府官員也捲了
進來。十月，高宗「敕遣群公學士等，往慈恩寺請三藏，與呂公對
定。」結果呂才「詞屈謝而退焉。」至此，有關因明問題的論諍暫時
平靜了下來。由此推論，文軌著<bf>《因明入正理論疏》</bf>的時間，大約在
永徽年間（650-655）。
最後談談文軌的<bf>《廣百論疏》</bf>。
<bf>《廣百論疏》</bf>，與<bf>《天請問經疏》</bf>一樣，原文早佚，後於敦煌遺書中
被發現，為伯2101號。<bf>《廣百論》</bf>是印度大乘佛教中觀學派的重要
經典，龍樹弟子提婆所著，玄奘於永徽元年（650）在大慈恩寺譯出。
這部著作甚為法相唯識宗人所重視，曾有文備<bf>《論疏》</bf>十卷、圓測<bf>《論
疏》</bf>十卷、元曉<bf>《論旨歸》</bf>和<bf>《論攝要》</bf>各一卷等多種註疏問世。現存
文軌該疏卷首略殘，存小序一篇。序後經文首題「廣百論疏卷第一，
西明寺沙門文軌撰」。卷尾全，有題記「神龍三年（707）三月僧崇晃
寫。」經首小序曰：「述為論疏，約文申義，十卷勒成。」又說：「位師昔
上京講肆。」由此說明抄寫者崇晃是文軌的弟子，其時文軌已經改隸
長安西明寺，並充任講肆。由於在藏俊<bf>《注進法相宗章疏》</bf>及永
超<bf>《東域傳燈目錄》</bf>記載中，的確著錄有文軌著<bf>《廣百論疏》</bf>十卷。
另外，文軌曾系統研習過因明，撰有<bf>《因明入正理論疏》</bf>，而<bf>《廣百論
疏》</bf>通卷以因明論式寫成。因此，兩相印證，敦煌遺書<bf>《廣百論疏》</bf>的
作者就是前述文軌，應該沒有疑問。<bf>《廣百論疏》</bf>的發現，對研究唐
代的因明，也提供了極好的資料。
如前所述，文軌本來隸屬長安大莊嚴寺，其後改隸西明寺。西
明寺，顯慶元年（656）農曆秋八月始建，顯慶三年（658）夏落成後，玄
奘旋即移居於此。當時唐高宗並詔敕道宣、神泰等一批著名僧人充
任此寺僧職，又新剃度沙彌海會等十人充弟子。文軌之改隸西明
寺，自然應該在顯慶三年西明寺落成之後，因<bf>《廣百論疏》</bf>撰成於他
隸屬西明寺期間，故有「西明寺沙門」之稱。
那麼，文軌究竟是何時改隸西明寺呢？根據<bf>《東域傳燈目錄》</bf>記
載，文軌在大莊嚴寺期間，還曾撰著有<bf>《不空羂索經疏》</bf>一卷。由於
<bf>《不空羂索神咒心經》</bf>是玄奘於顯慶四年（695）在西明寺譯出。也就
是說，文軌為<bf>《不空羂索神咒心經》</bf>作疏，不能早於顯慶四年。由於
作該疏時他還在大莊嚴寺，則文軌之改隸西明寺，顯然應該在玄奘
晚年，甚至可能是玄奘逝世之後。
這裡就涉及文軌究竟是否參與過玄奘譯場這一公案。<bf>《大周
錄》</bf>和<bf>《開元錄》</bf>羅列玄奘譯場的僧人名單非常詳細，其中惟獨沒有
文軌。但有的學者認為，文軌既是唯識宗著名僧人，不可能不參與
玄奘譯場。關於這個問題，主張文軌沒有參與玄奘譯場的人引用窺
基<bf>《因明大疏》</bf>有關論述：「或有於此不悟所由，遂改論云：差別為性。
非直違因明之軌轍，亦乃闇唐梵之方言，輒改論文，深為可責。……
況非翻經之侶，但是膚受之輩，誑後徒之幼識，誘初學之童蒙。」
「差別為性」還是「差別性故」，在<bf>《因明入正理論》</bf>的討論中是一個重
要問題。文軌認為應該譯為「差別為性」，上述窺基的文字，正是針
對他而言的。窺基的意思很清楚，文軌「非翻經之侶」，沒有參加過
<bf>《因明入論》</bf>的翻譯，其所學不過是皮毛而已。但是，反對者認為，窺
基祇是說文軌沒有參與翻譯<bf>《因明入正理論》</bf>，並不能證明文軌根本
沒有參與過玄奘譯場。他們提出與文軌同時代的定賓的一段話：
「然軌法師本親稟承三藏，譯論云：差別為性。後有慈恩法師，亦云
親承三藏。論本應言差別性故，今詳梵本，蓋有兩異。……兩本會
通，不相違也。」說明文軌與玄奘確有師承關係。
我認為，文軌與玄奘同時代，同地區。當時玄奘的影響，如日中
天，四方僧眾，慕名請益。因此，說文軌曾經親承玄奘教誨，可以說
是情理中的事。所以，定賓稱「軌法師本親稟承三藏」，絲毫不能作
為文軌曾經參與玄奘譯場的依據。窺基是玄奘的入室弟子，始終隨
侍玄奘，他說文軌「況非翻經之侶，但是膚受之輩」，自然不會無因。
如前所述，文軌一直隸屬大莊嚴寺，很遲纔進入西明寺。因此，看來
文軌雖然曾經在某些問題上親承玄奘教導，由此也可以算作奘門弟
子之列，但可能的確沒有參加過玄奘譯場。他與玄奘的關係，大約
正如窺基所說，是相當一般的。

<article id="n6"><bf>《行事鈔》</bf>中分門圖錄</article>

<other><bf>《行事鈔》</bf>中分門圖錄</other>
<pb n="21"/>
整理者　蘇　軍

<bz>〔題解〕</bz>
<bf>《行事鈔中分門圖錄》</bf>，唐道宣著，一卷。是道宣為其<bf>《四分
律刪繁補闕行事鈔》</bf>所作的科分。從圖錄的內容來看，其中的科
分與道宣的<bf>《行事鈔》</bf>原文某些地方略有不同。所以，本文對研
究道宣、對閱讀和理解道宣的<bf>《行事鈔》</bf>，有一定的參考價值。
本文獻未為我國歷代經錄所載，亦未為歷代大藏經所收。現
於北圖敦煌遺書中發現一號，編號為北新722號。錄文時以此號
為底本，無校本。但文中所引之<bf>《行事鈔》</bf>原文，則依據<bf>《大正
藏》</bf>本<bf>《行事鈔》</bf>進行了核對。為了保持文獻原貌，引文與<bf>《行
事鈔》</bf>不一致者，校對時一般不作校正。但文字明顯錯誤時，則
予以改正。錄文中天干序號為整理者所加。

<other><bz>〔錄文〕</bz></other>

<sarticle>行事鈔中分門圖錄一卷</sarticle>
京兆崇義寺沙門道宣述

初序。次列三十篇題目：標宗顯德第一，集僧通局第二，足
數眾相第三（別眾法附），受欲是非第四，通辯羯磨第五，結界方
法第六，僧網大綱第七，受戒緣集第八（捨戒六念法附），師資相攝
第九，說戒正儀第十，安居策修第十一（受日法附），自恣宗要第十二
（功德衣法附），篇聚名報第十三，隨戒釋相第十四，持犯方軌第
十五，懺六聚法第十六，二衣總別第十七，四藥受淨第十八，鉢
器制聽第十九（房舍等五行調度眾具法附），對施興治第二十，頭陀行儀
第二十一，僧像致敬第二十二（造立像寺法附），訃請設則第二十
三，導俗化方第二十四，主客相待第二十五（四儀法附），瞻病送終第
二十六，諸雜要行第二十七（謂出世正業等比丘所依），沙彌別法第二
十八，尼眾別行第二十九，諸部別行第三十。就三十篇中，總括
得一千三百六十門，具列如後。
□以十門括：
【甲】第一門：序教興意。有二：
【乙】初、通明教興意。自三：
【丙】初、對三藏明教興意。
【丙】二、對外道明教興意。
【丙】三、對異宗明教興意。
【乙】二、別就當宗明教興意。就中：
【丙】初、總序。
【丙】次、以五例明。
【丁】一、以遮性往分明教興意。
【丁】二、以開制往徵明教興意
【丁】三、以報有強弱明教興意。
【丁】四、以機悟為先明教興意。
【丁】五、以事法相對明教興意。
【甲】第二門：明制教重輕意，就中：
【乙】初、總序。
【乙】次、別辨。有七：
【丙】一、約興厭漸頓明制教重輕。
【丙】二、約結正業科明重輕。
【丙】三、約報果不同明重輕。
【丙】四、約攝趣優劣明重輕。
【丙】五、約起情虛實明重輕。
【丙】六、約開制互立明制教重輕。
【丙】七、約行彰異明制教重輕。
【甲】第三門：明對事約教制處意。
【甲】第四門：明用諸部文意。
【甲】第五門：明文義決通意。
【甲】第六門：明教所詮意。
【甲】第七門：明道俗七部立教通局意。
【甲】第八門：明僧尼二部行事通塞意。
【甲】第九門：明下三眾隨行異同意。就中：
【乙】前、明二眾、沙彌。
<pb n="22"/>
【乙】後、明式叉摩那。
【甲】第十門：明鈔者引用正文去濫傳真科酌意。就中自三：
【乙】先、明引用正文。
【乙】次、明世中偽說。
【乙】後、明鈔興本意。

<other>上卷
　　有十二篇　攝於眾務</other>

標宗顯德篇。分二：
【甲】先、出宗體。（即是標宗。）有四：
【乙】一、戒法。
【乙】二、戒體。
【乙】三、戒行。
【乙】四、戒相。
【甲】後、直引聖說成證。（即是顯德。）就中分二：
【乙】初、明順戒有益。分二：
【丙】前、約化教，自四：
【丁】一、小乘經。
【丁】二、小乘論。
【丁】三、大乘經。
【丁】四、大乘論。
【丙】後、就制教。分兩：
【丁】先、約律本。
【丁】二、依律論。
【乙】二、明違戒有損，還約化、制二教雜明。

集僧通局篇。分二：
【甲】前、明集僧軌度。自二：
【乙】先、具列文。
【乙】後、以義設。
【甲】二、明來處通局。有二：
【乙】初、明來處分齊。分二：
【丙】一、作法界。有三別：
【丁】一、約有戒場大界明來處分齊。
【丁】二、約無界場大界明來處分齊。
【丁】三、約三小界明來處分齊。
【丙】二、自然界。有四：
【丁】初、約聚落界。有二：
【戊】一、可分別。
【戊】二、不可□…□
【丁】二、約蘭若界明來處。自二：
【戊】一、無難。
【戊】二、有難□。
【丁】三、約道行界明來處。
【丁】四、約水界明來處。
【乙】二、明用之通局，即有四種、七種等。

足數眾相篇。（別眾法附。）即二：
【甲】初、明正篇。就中四例：
【乙】初、明體是應法，於事有違，故不足數。中：
【丙】初、總列數。
【丙】後、釋相。（文云：「就中相隱難知者」以下。
【乙】二、明體境俱非，雖假緣亦不足數。
【乙】三、明體非僧用，於緣成足。
【乙】四、明約緣有闕，不妨成法，少分不足。
【甲】次、明附篇。有二：
【乙】初、明別相。
【乙】二、明成不。分二：
【丙】初、約體明成不。
【丙】次、就外相內心明成不。（文云「眾取威儀，不用心順」
者是。分二：
【丁】先、約外相威儀。
<pb n="23"/>
【丁】二、約內心虛實門。

受欲是非篇。有二：
【甲】初、明欲緣。有三：
【乙】一、制意釋名明體。中：
【丙】初、明制意。
【丙】次、明釋名。
【丙】次、辨體。
【乙】二、明有開遮。
【乙】三、定緣是非。
【甲】後、明欲法。分三：
【乙】初、明與法。又分二：
【丙】前、明與法
【丙】二、明對僧說法。
【乙】二、明失法。
【乙】三、明遇緣成不。

通辨羯磨篇。分二：
【甲】初、明作法具緣。有十：
【乙】一、稱量前事。
【乙】二、約處以明。
【乙】三、集僧方法。
【乙】四、集僧差別。
【乙】五、和合之相。
【乙】六、簡眾。
【乙】七、與欲應和。
【乙】八、正陳本意。
【乙】九、問其事端。
【乙】十、答。
【甲】後、立法通局，並曲解羯磨。分二：
【乙】初、明立法通局。分二：
【丙】初、明相攝分齊。總有四：
【丁】一、約法明分齊。分二：
【戊】初、明分齊。自二：
【己】初、略依三位明分齊。
【庚】一、心念法。
【庚】二、對首法。
【庚】三、眾僧法。
【己】次、曲分前三成八：
【庚】心念分三：
【辛】一、但心念。
【辛】二、對首心念。
【辛】三、眾法心念。
【庚】對首中分二：
【辛】一、但對首。
【辛】二、眾法對首。
【庚】眾法中分三：
【辛】一、單白。
【辛】二、白二。
【辛】三、白四。
【戊】後、略明非相。（文云「上明攝法分齊，即須明非
相。」
【丁】二、約事明攝法分齊。
【丁】三、對人明攝法分齊。有三：
【戊】初、約四人以上明分齊。
【戊】次、約二、三人明分齊。　（此門細分有七，始從廿□下一人也。）
【戊】後、約一人明分齊。
【丁】四、約界明攝法分齊。自二：
【戊】初、約四種自然界明攝法分齊。
【戊】二、作法界明分齊。自五：
【己】一、約難事受戒小界明攝法分齊。
【己】二、約自恣小界。
【己】三、約說戒小界。
<pb n="24"/>
【己】四、約戒場。
【己】五、約大界明攝法分齊。
【丙】二、別舉成壞。自八：
【丁】一、約但心念明成壞。
【丁】二、約對首心念明成壞。
【丁】三、約眾法心念明成壞。
【丁】四、約但對首明成壞。
【丁】五、約眾法對首明成壞。
【丁】六、約單白明成壞。
【丁】七、約白二明成壞。
【丁】八、約白四明成壞。
【乙】次、解羯磨正文。應分三別：
【丙】初、總標敘。
【丙】次、正釋文。
【丁】前、釋單白。
【丁】次、釋羯磨。
【丙】後、以三法料簡。
【丁】一、明增減。
【丁】二、明通塞。
【丁】三、明是非。

結界方法篇。有四：
【甲】一、列數定量。總列三種：
【乙】一、攝衣界，指如衣法中。
【乙】二、攝食界，指如藥法中。
【乙】三、攝僧界，是此所明。就中分二：
【丙】一、自然界，指如集僧中。
【丙】二、列作法界明量。有三：
【丁】初、明大界並量。
【丁】二、明戒場並量。
【丁】三、明三小界並量。
【甲】二、依位作法。（文中分門不次，）應分二：
【乙】初、明結法。分三：
【丙】初、結無場大界。分二：
【丁】先、出緣成。有三：
【戊】一、料簡是非。
【戊】二、豎標唱相。分二：
【己】初、明標相。自二：
【庚】初、定標體。
【庚】次、明界形。
【己】二、明唱相。自二：
【庚】先、明唱之是非。
【庚】次、正明唱法。
【戊】三、集僧欲法。自二：
【己】初、明集僧。
【己】二、明不得受欲。
【丁】二、正加聖法。
【丙】二、結有場大界。分二：
【丁】先、總明三重標相差別。
【丁】後、明結法。（文云「今明結法」者是。
【戊】先、結戒場。分三：
【己】初、明先後。
【己】二、明唱相。
【己】三、正加法。（文云「羯磨者言」以下是。
【戊】次、結大界。中：
【己】先、明唱相。
【己】後、加法。（文云「上座如常」下是。
【丙】三、明結三小界法。三門分之，此中更明三種界別。
【丁】初、明集僧遠近。
【丁】二、明不豎標相。
【丁】次、明結法。略不出。
【乙】次、明解法。
【丙】先、明解無場大界。
<pb n="25"/>
【丙】次、解有場大界。
【丙】次、解三小界。
【甲】三、明法起有無。
【甲】四、明非法失相。自二：
【乙】初、明非法。
【乙】後、明失不。自二：
【丙】先、明失相。
【丙】二、明不失相。

僧網大綱篇。分五：
【甲】一、約化制二教明相不同。分二：
【乙】初、約化教。
【乙】二、就制教。分二：
【丙】初、總標舉數。
【丙】次、別辨治法，則有七、九義，滅擯總十：
【丁】一、呵責治。分二：
【戊】先、出其過。
【戊】後、明正治。自四：
【己】一、明立治。
【己】二、明奪行。
【己】三、明順從。
【己】四、明為解。
【丁】二、擯出治。
【丁】三、依止治。
【丁】四、遮不至白衣家治。
【丁】五、不見舉。
【丁】六、不懺舉。
【丁】七、惡見不捨舉。
【丁】八、惡罵治。
【丁】九、嘿擯。
【丁】後、更明滅擯。（文云「言滅擯者」以下是。
【甲】二、約僧制眾食以論通塞。分二：
【乙】初、約僧制。自二：
【丙】先、明世立非法制。
【丙】次、明如法僧制。
【乙】二、約食明。自二：
【丙】先、明通塞之意。
【丙】後、引聖言量證。
【甲】三、約法就時對人以明。
【乙】初、約法。
【乙】次、就時。
【乙】次、對人。
【甲】四、約處就用以明。分二：
【乙】初、約處。自二：
【丙】初、約處。
【丙】二、約威儀。（文云「二者威儀之形」以下是。
【乙】後、就用。（文云「<bf>《四分》</bf>云：不得著俗人裩袴」以下是。
【甲】五、眾主教授之相。

受戒緣集篇。（捨戒六念法附。）即分二：
【甲】初、明正篇。分二門：
【乙】初、緣集成受。分五緣：
【丙】一、能受人。有五：
【丁】一、是人。
【丁】二、諸根具足。
【丁】三、身器清淨。
【丁】四、出家相具。
【丁】五、得少分法。
【丙】二、所對境。有六：
【丁】一、結界成就。
【丁】二、有能秉法僧。
【丁】三、數滿如法。
【丁】四、界內盡集。
<pb n="26"/>
【丁】五、有白四法。
【丁】六、資緣具足。
【丙】三、發心乞戒。
【丙】四、心境相應。
【丙】五、事成究竟。
【乙】後、加教法。有二：
【丙】初、明緣起方便。有十：
【丁】一、受者得法以不。
【丁】二、請師。就中有三：
【戊】一、請和上。
【戊】二、請二闍梨。就中：
【己】前、請戒師。
【己】次、請教授師。
【戊】三、請七證。
【丁】三、教發戒。就中有二：
【戊】初、明緣境。
【戊】二、明心量。（文云「次令發戒」下是。
【丁】四、立見不聞處。
【丁】五、單白差威儀師。
【丁】六、出眾問難。就中：
【戊】初、出難體相。又二：
【己】初、出難相。
【庚】一、明邊罪難。
【庚】二、污淨行尼。
【庚】三、賊心受戒。
【庚】四、破內外道。
【庚】五、黃門。
【庚】六、煞父。
【庚】七、煞母。
【庚】八、煞羅漢。
【庚】九、破僧。
【庚】十、出佛身血。
【庚】十一、非人。
【庚】十二、畜生。
【庚】十三、二形。
【己】二、出諸遮難相。
【戊】二、正明問法。（文云「上已略明雜相，今正出眾
問」下是。
【丁】七、單白召入眾。
【丁】八、正明乞戒。
【丁】九、戒師白和。
【丁】十、戒師問難。
【丙】二、正明體用。有四：
【丁】前、受體。就中：
【戊】前、略發戒。
【戊】次、正受體。
【丁】次、記受時節。
【丁】次、說相。
【丁】次、受衣鉢。
【甲】後、明附篇。自二：
【乙】前、明六念法。
【乙】後、明捨戒法。

師資相攝篇。分二：
【甲】初、明弟子依止法。分二：
【乙】初、明師弟名相。就中：
【丙】前、明名相。
【丙】次、名總相攝。
【乙】後、明依止法。分二：
【丙】先、明應法。自二：
【丁】一、明得不依止。
【丁】二、明須依止。
【丙】二、明正行。自二：
<pb n="27"/>
【丁】一、明七種共行。
【丁】二、明三種別行。
【甲】二、明二師攝受法。（此中和上與依止合明。）分七：
【乙】一、明依止意。
【乙】二、明得無師時節。
【乙】三、簡師德。
【乙】四、請師法。
【乙】五、師攝受法。
【乙】六、明治罰呵責法。自四：
【丙】一、合呵之法。
【丙】二、依法呵誡。
【丙】三、明不應之失。
【丙】四、明辭師出離之法。
【乙】七、明失師法。

說戒正儀篇。大分二門：
【甲】初、明僧法。分四：
【乙】一、明時節不同。分五：
【丙】一、明十三、十四、十五日不同。
【丙】二、明食前食後不同。
【丙】三、明若晝若夜。
【丙】四、明若增若減。
【丙】五、明時與非時。
【乙】二、明雜法眾具。
【乙】三、正說儀軌。分十：
【丙】一、明說處。
【丙】二、明眾具。
【丙】三、明說戒日。（「上座白僧」。
【丙】四、明鳴鐘集眾。
【丙】五、明供具。
【丙】六、明維那行事。
【丙】七、明請戒師法。
【丙】八、明供養說戒法。
【丙】九、明問答法。
【丙】十、明說戒竟法，就中更雜相分別。
【乙】四、略說雜相。自二：
【丙】前、明略緣。
【丙】二、明略法。
【甲】後、明別人法。就中：
【乙】初、明三人法。
【乙】次、明二人法。
【乙】後、明一人心念法。

安居策修篇。（受日法附。有三：
【甲】初、明正篇。大分五門：
【乙】初、明安居緣。有三：
【丙】一、明處有是非。
【丙】二、明結時不同。有三：
【丁】一、明前安居。
【丁】二、明中安居。
【丁】三、明後安居，就中泛明前後。自三：
【戊】一、賞罰前後。
【戊】二、得罪前後。
【戊】三、難事前後。
【丙】三、明夏閏延促。
【乙】二、明分房舍法。
【乙】三、明作法不同。分二：
【丙】一、設教對緣。有四：
【丁】一、對首法。
【丁】二、心念法。
【丁】三、忘成。
【丁】四、及界。
【丙】二、明用法分齊。
<pb n="28"/>
【乙】四、明夏中遇緣失不。分二：
【丙】初、明有難移夏。
【丙】後、明受日出界逢難。
【乙】五、明迦提五利，並夏中解結界法。自二：
【丙】初、明迦提五利。
【丙】次、明解結界法。
【甲】二、明附篇。就中分三：
【乙】一、心念法。
【乙】二、對首法。　總分三別：
【乙】三、眾法。
【丙】一、通料簡。分四：
【丁】一、對人不同。
【丁】二、對界。
【丁】三、先後。
【丁】四、明相攝。
【丙】二、定緣是非。有八：
【丁】初、定緣是非。有五緣：
【戊】一、三寶緣。
【戊】二、道俗病患生善滅惡。
【戊】三、父母大臣。
【戊】四、為求衣鉢藥草。
【戊】五、和僧護法。
【丁】二、對事離合。
【丁】三、明懸受。
【丁】四、明互用。
【丁】五、明重受。
【丁】六、約事長短。
【丁】七、僧尼不同。
【丁】八、事訖不還成不。
【丙】三、依位解。（亦云正加法。）分三：
【丁】一、心念法。
【丁】二、對首法。
【丁】三、眾法。
【甲】三、料簡雜相。

自恣宗要篇。（迦絺那衣法附。）即二：
【甲】初、明正篇。大分三別：
【乙】初、明緣集相應。分二：
【丙】初、明緣時節。分三：
【丁】初、約閏明時節。
【丁】二、明諍事增減自恣。
【丁】三、明修道稱意延日自恣。
【丙】二、明相應人。
【乙】二、正自恣方法。分三：
【丙】初、明五人已上法。分四：
【丁】一、集僧緣起。
【丁】二、明五德集不。分二：
【戊】初、明六人以上法。有四：
【己】一、簡人是非。
【己】二、差法正式。
【己】三、五德行事。
【己】四、對座說之儀式。
【戊】後、明五人法。（此門移在四人法前明也。）
【丁】三、明尼來請罪。
【丁】四、雜明略說。自分二：
【戊】前、明略說法。
【戊】二、明有難。結小界自恣。
【丙】二、明四人以下至對首法。
【丙】三、明一人心念法。
【乙】三、雜明諸行。
【甲】後、明附篇。就中分五：
【乙】一、明受衣時節。
【乙】二、明衣體是非。
<pb n="29"/>
【乙】三、簡人是非。自二：
【丙】先、明受人。
【丙】後、明持人。
【乙】四、明受衣方法。就中分二：
【丙】初、明作衣法。
【丙】後、明受衣法。自二：
【丁】前、明疊綴衣法。
【丁】二、明和僧受法。
【乙】五、捨衣雜相。自二：
【丙】先、明捨衣。
【丙】次、明雜相，即是五利也。

<other>中卷
　　有四篇　遵於戒體　持犯立懺</other>

篇聚名報篇。分二：
【甲】初、明戒護是違失之宗。
【甲】後、明篇聚名報之相。分二：
【乙】初、明篇聚。中：
【丙】初、略列六聚名。
【丙】次、釋位，即有六：
【丁】初、釋波羅夷。
【丁】二、釋僧伽婆尸沙。
【丁】三、釋偷蘭遮。
【丁】四、釋波逸提。
【丁】五、釋波羅提提舍尼。
【丁】六、釋突吉羅。此後更明二不定、七滅等。
【乙】後、明因果。分二：
【丙】初、料簡起業重輕。自有三：
【丁】一、約善心明重輕。
【丁】二、約不善心。
【丁】三、約無記心。
【丙】二、引文證成來果。

隨戒釋相篇。分四別：
【甲】一者，戒法。自有七：
【乙】一、聖道本基。
【乙】二、戒有大用。
【乙】三、略知名趣。自二：
【丙】先、釋三名。
【丙】次、明其義。
【丁】初、明律義。
【丁】二、明戒義。
【丁】三、明解脫義。
【乙】四、具緣不同。
【乙】五、優劣有異。
【乙】六、重受通塞。
【乙】七、震嶺受緣。
【甲】二、明戒體。有四門：
【乙】一、明戒體相狀。有五不同：
【丙】一、辯戒體多少。
【丙】二、明立兩所以，並解名義。
【丁】前、明立二所以。自二：
【戊】初、明立二所以。
【戊】二、引教證成。
【丁】次、解名義。
【丙】三、出體狀。就中：
【丁】前、明作戒體。
【丁】次、明無作體。
【丙】四、明先後相生。
【丙】五、明無作多少。
【乙】二、明受隨同異。自二：
【丙】前、明二種無作。有五同、四異。
<pb n="30"/>
【丙】後、明二種作戒。有五同、四異。
【乙】三、明緣境寬狹。自分四：
【丙】一、明能緣心寬狹，局現前。
【丙】二、明所緣境寬狹，局三世。
【丙】三、發戒寬狹，局現在。
【丙】四、明防非寬狹，通過、未。
【乙】四、明發戒數量。就中：
【丙】先、總對諸境辨數量。
【丙】次、對眾明發戒多少。
【甲】三、明戒行。
【甲】四、明戒相。即隨八篇，分作八門。（此下諸戒，且隨<bf>《鈔》</bf>
中摘取三、五戒而圖之。）
【乙】初篇四戒。
【丙】初、淫戒。分三。（以下諸戒，例準此分三：）
【丁】一、明犯境。
【丁】二、明具緣成犯相。有二：
【戊】一、自有淫心。具四緣：
【己】一、是正境。
【己】二、興染心。
【己】三、起方便。
【己】四、與境合。
【戊】二、明怨逼。具四緣：
【己】一、是正境。
【己】二、為怨逼。
【己】三、與境合。
【己】四、受樂。
【丁】三、開不犯。
【丙】二、盜戒。分三：
【丁】一、犯境。
【丁】二、犯相。具六緣：
【戊】一、有主物。有三：
【己】一、三寶物。分二：
【庚】先、明知事。
【庚】後、明盜用差別。即三：
【辛】初、佛物。
【辛】二、法物。　總以四門分別：
【辛】三、僧物。
【壬】一、盜用。自三：
【癸】一、明盜佛物。
【癸】二、明盜法物。
【癸】三、明盜僧物。有四：
【子】一、常住常住。
【子】二、十方常住。
【子】三、現前現前。
【子】四、十方現前。
【壬】二、互用。分四：
【癸】一、三寶互。
【癸】二、當分互。
【癸】三、像寶互。
【癸】四、一一物互。分三：
【子】先、約佛。自四：
【丑】一、佛受用物。
【丑】二、施屬佛物。
【丑】三、供養佛物。
【丑】四、獻佛物。
【子】二、約法物。亦四，如前。
【子】三、約僧。有四，如盜□□。
【壬】三、明出貸。
【壬】四、瞻待道俗。
【己】二、人物。有二：
【庚】一、損正主。
【庚】二、損守護主。　總分七種：
【辛】一、掌護損失主。
<pb n="31"/>
【辛】二、寄付損失主。
【辛】三、被盜物主。有二位：
【壬】一、不現前，盜。
【壬】二、對面現前，奪。
【辛】四、賊施物主。
【辛】五、收囚縛賊主。
【辛】六、狂人施物主。
【辛】七、守視人作主。（此中更泛明盜相，文云
「了論中」以下是。就中分二：
【壬】初、六根、六塵明。
【壬】次、約六界明。
【己】三、非畜物。分二：
【庚】初、明非人物。
【庚】後、明畜物。
【戊】二、有主想。
【戊】三、有盜心。
【戊】四、重物。分二：
【己】初、定重物。
【己】二、以義門明。有六句：
【庚】一、約錢有貴賤明滿五。
【庚】二、約有貴賤明滿五。
【庚】三、約時貴賤明滿五。
【庚】四、約得物不得物明滿五。
【庚】五、明不滿五明滿五。
【庚】六、明一人盜多人物，多人盜一人物明滿
五。
【戊】五、興方便。
【戊】六、舉離處。就中：
【己】初、總相明離處。
【己】次、以義十句明之。
【庚】一、約文書成立明離處。
【庚】二、約言教以明離處。
【庚】三、約標相以明離處。
【庚】四、約籌算明離處。
【庚】五、約異色明離處。
【庚】六、約轉齒明離處。
【庚】七、約離處明不離處。
【庚】八、約不離處明離處。
【庚】九、約無離處明離處。
【庚】十、雜明離處。
【丁】三、開不犯。
【乙】第二篇十三戒。
【乙】第三篇有二戒。
【乙】第四篇三十戒。
【丙】第二離衣戒。分三：
【丁】一、犯境。
【丁】二、犯相。具六緣：
【戊】一、是三衣。
【戊】二、加受持。
【戊】三、人衣異界。有四：
【己】一、染礙。
【己】二、隔礙。
【己】三、情礙。
【己】四、界礙。有二：
【庚】一、作法界。
【庚】二、自然界。有十五：
【辛】一、僧伽藍界。
【辛】二、村界。
【辛】三、樹界。
【辛】四、場界。
【辛】五、車界。
【辛】六、船界。
【辛】七、舍界。
<pb n="32"/>
【辛】八、堂界。
【辛】九、庫界。
【辛】十、倉界。
【辛】十一、蘭若界。
【辛】十二、道行界。
【辛】十三、洲界。
【辛】十四、水界。
【辛】十五、井界。
【戊】四、不捨會。
【戊】五、無因緣。有七：
【己】一、別人作法離。
【己】二、對僧作法離。
【己】三、對處作法離。
【己】四、蘭若恐怖離。
【己】五、王路隔塞離。
【己】六、迦提賞勞離。
【己】七、僧塔諸緣離。
【戊】六、明相出。
【丁】三、開不犯。
【丙】第十八畜寶戒中：
【丁】初、因明八不淨財。分四門：
【戊】一、列數顯過。自二：
【己】初、列數，即列八名。
【己】二、顯過。
【戊】二、開制不同。自分二：
【己】先、明開。就中有八：
【庚】一、田宅園林。
【庚】二、種植生種。
【庚】三、貯積穀帛。
【庚】四、畜養人僕。
【庚】五、養繫禽獸。
【庚】六、錢寶貴物。
【庚】七、栴褥釜鑊。
【庚】八、象金飾牀。
【己】後、明制。（文云「佛不聽者」下是。
【戊】三、結罪輕重。
【戊】四、交貿罪多少。
【丁】後、正解本戒。分三：
【戊】一、犯境。
【戊】二、犯相。具四緣。
【己】一、是錢寶。
【己】二、知是。
【己】三、為己。
【己】四、受取。
【戊】三、不犯。
【乙】第五篇九十戒。
【丙】別眾食戒。分三：
【丁】一、犯境。
【丁】二、犯相。就中：
【戊】初、列緣多少。有七。
【戊】次、釋相。分二不同：
【己】初、料簡定第二緣。有三：
【庚】初、僧次。（文云「若施主」以下是。
【庚】次、別乞。（文云「言別乞者」以下是。
【庚】次、別請。（文云「若別請人應令作法」是。
【己】次、隨七緣一一釋。
【庚】初、明施主。
【庚】二、明別僧、別乞、別請。自三：
【辛】初、明僧次。
【辛】次、明別請。（文云「若施主別請僧次四人」
以下是。
【辛】次、明別乞。（文云「善見別乞」四句以下
是。
<pb n="33"/>
【庚】三、是五正食。略不釋。
【庚】四、食處成眾。
【庚】五、明界內不集。
【庚】六、無因緣。（文云「律中不犯開七緣」以下
是。
【庚】七、咽咽犯。略不釋。
【丁】三、不犯。
【丙】不受食戒。十門分之：
【丁】一、明制受意。
【丁】二、明能受人。
【丁】三、明所受境。
【丁】四、明所受食。自二：
【戊】初、泛明須不。
【戊】二、明轉變。
【丁】五、明受食處。
【丁】六、明受食法。有六：
【戊】一、器食相對受。自三：
【己】一、至身邊受。
【己】二、至物邊受。
【己】三、至器邊受。
【戊】二、身心相對受。自四：
【己】一、身受非心受。
【己】二、心受非身受。
【己】三、身心平等受。
【己】四、非身心受。
【戊】三、單心無對受。
【戊】四、連絆觸礙受。
【戊】五、心境相對受。
【戊】六、非心境受。
【丁】七、明食觀。
【丁】八、明食食法。（釋中云「正受食法」。
【丁】九、明失受法。有六：
【戊】一、決意棄捨失。
【戊】二、捨戒失。
【戊】三、捨命失。
【戊】四、任運失。
【戊】五、轉變失。
【戊】六、遇緣解失。
【丁】十、對文解。自三：
【戊】一、明犯境。略。
【戊】二、明犯相。<bf>《鈔》</bf>文隱，具三緣：
【己】一、是四藥。
【己】二、自取。
【己】三、食咽犯。
【戊】三、不犯。
【乙】第六篇四戒。
【乙】第七篇百戒。
【乙】第八篇有七戒。此篇略不辨也。
持犯方軌篇。（初序，次釋。）就中七門分別：
【甲】初、知持犯名字。分二：
【乙】先、解二持。自二：
【丙】先、解止持。
【丙】二、解作持。
【乙】次、釋二犯。自二：
【丙】初、釋作犯。
【丙】二、釋止犯。
【甲】二、解體狀。有二：
【乙】一、就能持明體。
【乙】二、就所持明體。有二：
【丙】初、對制聽二教明持犯體。自二：
【丁】先、就制教。
【丁】次、就聽教。
【丙】後、對二教明持犯攝法分齊。（文云「今分二教攝法分
<pb n="34"/>
齊」者是。分二：
【丁】初、總略標舉。
【丁】次、一一別解。自四：（文云「就前止持對二教中」
以下是。
【戊】初、將止持對二教明分齊。
【己】初、對制教事明。
【己】次、對聽教事明。
【戊】次、將作持對二教明分齊。
【己】初、對制教法事明。
【己】次、對聽教法事明。
【戊】三、明作犯。翻止持即是。
【戊】四、明止犯。翻作持即是。
【甲】三、明成就持犯處所。有三：
【乙】先、約心行。
【乙】二、對治行明。
【乙】後、就三業明。
【甲】四、明持犯通塞。有四門：
【乙】一、就一心門明通塞。
【乙】二、將心望境明通塞。
【乙】三、約自作教人明通塞。
【乙】四、約前後自業相成明通塞。
【甲】五、明持犯漸頓。分三：
【乙】初、就心明持犯漸頓。
【乙】二、對行明漸頓。
【乙】三、就止犯別解明漸頓。四句分之：
【丙】一、以不學無知相對解漸頓。
【丙】二、別解不學之罪明漸頓。
【丙】三、明不學無知結罪分齊。
【丙】四、明不學無知二罪。（「可懺」以下。
【甲】六、明持犯優劣。有二：
【乙】先、明二持優劣。有十門：
【丙】一、約法明優劣。
【丙】二、就位明優劣。
【丙】三、就人明優劣。
【丙】四、就行明優劣。
【丙】五、就心明優劣。
【丙】六、就所求明優劣。自四：
【丁】一、賊分齊。
【丁】二、罪分齊。
【丁】三、福分齊。
【丁】四、道分齊。
【丙】七、約方明優劣。
【丙】八、約佛前後明優劣。
【丙】九、約遮性明優劣。
【丙】十、約六聚上下明優劣。
【乙】次、明二犯優劣。有十門：
【丙】初、約位明優劣。
【丙】二、對行明優劣。
【丙】三、就心明優劣。
【丙】四、約戒威儀篇聚上下明。
【丙】五、就遮性明優劣。
【丙】六、就佛前後明優劣。
【丙】七、將心望境明優劣。
【丙】八、將制約報明優劣。
【丙】九、單心三時辨優劣。
【丙】十、約有心無心相對以明優劣。
【甲】七、雜料簡。分五：
【乙】一、以不學無知歷位分別。分二：
【丙】初、且敘結。
【丙】後、約兩持二犯，對可學不可學，以明不學無知等
罪有無輕重分齊。即有四：
【丁】先、就止持明。自二：
【戊】初、約可學事作九句明。
<pb n="35"/>
【己】先、列句。
【己】次、解釋。
【戊】次、對不可學事作九句明。
【丁】次、就作犯，亦如前對可學不可學事，作二九句
以明。
【丁】次、就作持，實有二九句。（一事二法。）以階降不異，
合為一九。自二：
【戊】初、依古唯對可學明。
【戊】後、開不可學。（故文云「不可學法迷亦有九句如前
段後九句說之」者是。
【丁】次、論止犯對事法合明，或九句八句。自二：
【戊】初、釋相。
【己】前、釋九句。
【己】次、釋八句。
【戊】後、列句。（文云「若對事明，亦有兩個九句，謂可學
迷及不可迷」等是也。準此更應列八句，云：亦有兩個八
句，謂可學迷、不可學迷等，但是略也。
【乙】二、方便趣果分別。必有三時：
【丙】一、前方便。自三：
【丁】一、遠方便。
【丁】二、次方便。
【丁】三、近方便。
【丙】二、根本。（文云「若無七緣並至果」以下是。
【丙】三、後方便。（文云「何者後方便」以下是。
【乙】三、具緣成犯分別。有二：
【丙】先、明具緣成犯意。
【丙】次、正明具緣。分二：
【丁】初、明別緣。指如釋相中說也。
【丁】次、明通緣。七種不同：
【戊】一、是五眾出家。
【戊】二、無諸重病，了知是比丘等。
【戊】三、期心當境。
【戊】四、無命難。
【戊】五、無梵行難。
【戊】六、稱本境。
【戊】七、進趣正果。
【乙】四、境想分別。五門：
【丙】一、明制境想意。
【丙】二、泛明境界位階。具五：
【丁】一、約內報明犯境。
【丁】二、約外事。
【丁】三、約法明犯境。
【丁】四、對時明犯境。
【丁】五、緣罪明犯境。
【丙】三、明境想有無。分二：
【丁】前、約律本明有境想。
【丁】次、明無境想。通對前五：
【戊】一、約內報明無境想。自二：
【己】一、明無。自二：
【庚】初、或是理無。
【庚】次、或略無。
【己】二、定略無。
【戊】二、約外事。
【戊】三、約法。
【戊】四、約時。
【戊】五、約罪。
【丙】四、明境想定互多少。就中：
【丁】初、列句多少。
【丁】次、釋增減。（文云「五句如此所以多少」等是，就
中：
【戊】初、敘昔解。
【戊】後、明正義。（文云「若唯據本境犯之有無者」
下是。
<pb n="36"/>
【丙】五、解境想罪輕重。
【乙】五、雜相分別。

懺六聚法篇。
【甲】初、序。
【甲】次、正釋懺。分二：
【乙】初、明通懺。（有理事二別。）
【乙】次、明依律別懺。分六位：
【丙】初、明懺波羅夷法。
【丁】先、敘須懺。
【丁】次、立懺儀。（文云「有斯諸異，故立兩儀」是。即
二：
【戊】先、分別須治。
【戊】後、明立法。（文云「律中應教乞言」下是。
【丙】二、懺僧殘。分二：
【丁】初、略知對治。自四：
【戊】一、明治覆藏情過。
【戊】二、明治覆藏罪。
【戊】三、明治僧殘情過。
【戊】四、明治僧殘罪。
【丁】二、明立懺儀軌。分二：
【戊】初、引相文。分二：
【己】初、略引五方。
【己】次、一一別釋五方。
【庚】第一方：檢定是殘非殘。
【庚】第二方：簡擇藏不藏相。自二：
【辛】先、明成覆藏。
【辛】次、明不成相。十種：
【壬】一、形差。
【壬】二、法差。
【壬】三、病差。
【壬】四、過差。
【壬】五、人差。
【壬】六、業待時差。
【壬】七、敬難差。
【壬】八、無心覆差。
【壬】九、無慚愧差。
【壬】十、迷心差。
【庚】第三方：觀業聚學處簡擇四部眾等。
【庚】第四方：觀業相應學處為行白四等羯磨。
【庚】第五方：觀十三殘中一日一夜等藏不藏等
地，立宿住磨㮈多等。
【戊】後、顯格義。（亦云「正立懺儀」。此中文隱，應
分三：
【己】初、懺覆藏。分九：
【庚】一、知罪名種相。
【庚】二、知成覆以不。
【庚】三、知用僧多少。
【庚】四、知用聖教。
【庚】五、懺儀置設。
【庚】六、知覆日長短相從。
【庚】七、明總別懺法。
【庚】八、明正加法。自二：
【辛】先、明懺威儀乞詞。
【辛】二、明羯磨所被。（文云「次明與法行
□」。
【庚】九、明奪行誡敕行護法。
【己】二、明與摩那埵。分三：
【庚】初、明乞法。
【庚】次、與法。（文云「上座如前作法」下是。
【庚】後、明行護法。（文云「彼得羯磨」已下是。
【己】三、與出罪。分三：
【庚】先、教乞法。
<pb n="37"/>
【庚】次、正加法。（文云「羯磨者如前作法」下是。
【庚】後、誡敕教示。（文云「與出罪已」下是。
【丙】三、懺偷蘭遮。分二：
【丁】初、明罪相。自二：
【戊】一、明從生蘭。（三品分別。）
【戊】二、明自性蘭。（三品分別。）
【丁】二、立懺儀。（亦云「正加法」。）分三：
【戊】一、大眾法。自七：
【己】先、陳過乞法。
【己】二、請懺主。
【己】三、懺主單白和僧。
【己】四、當為說罪名種相。
【己】五、正明捨罪。
【己】六、呵責。
【己】七、立誓。（「答言爾」。
【戊】二、小眾懺法。同前有七，（乞法指同前，餘者自
六：）
【己】初、請懺主。
【己】二、懺主和邊人。
【己】三、為說罪名種相。
【己】四、正捨罪。
【己】五、呵責。
【己】六、立誓。
【戊】三、一人法。自五：
【己】一、請懺主。
【己】二、為說罪名種相。
【己】三、正捨罪。
【己】四、呵責。
【己】五、立誓。
【丙】次有一段文結前生後。（文云「上來三懺」下是。
【丙】四、懺波逸提。分二：
【丁】初、明三十捨墮。分三：
【戊】一、僧法。分四：
【己】一、明捨財。有四：
【庚】一、辯定須捨不。又二：
【辛】初、總明捨法差別。自二：
【壬】一、明自捨。
【壬】二、明對他。自二：
【癸】前、明對俗。
【癸】次、明對道，又通局。分二：
【子】先、明局。
【子】次、明通。
【辛】二、辯財體是非。（略依三戒明。）即三：
【壬】初、約長衣。分二：
【癸】初、明長體。五種：
【子】一、屬受持不須說。
【子】二、是百一物。
【子】三、是隨重物。
【子】四、入餘捨墮。
【子】五、是佛開緣。
【癸】後、明相染。（指如前第四門。文云「長
染之文如上已明」者是。
【壬】二、約離衣。
【壬】三、約販賣。
【庚】二、忘見本物成不。
【庚】三、修捨威儀。
【庚】四、正說捨詞。
【己】二、明捨心。
【己】三、明捨罪。自七：
【庚】一、乞懺。
【庚】二、請懺悔主。
【庚】三、懺主單白和僧。
【庚】四、為說罪名種相。
<pb n="38"/>
【庚】五、正懺根本墮罪。
【庚】六、呵責。
【庚】七、立誓。
【己】四、明還衣雜相。分三：
【庚】初、料簡是非。
【庚】次、正明還衣。（文云「律云：若大眾多難集」
以下是。自二：
【辛】先、明展轉還法。
【辛】次、明直付法。（文云「律云：應問彼言」
以下是。
【庚】後、明雜相。（文云「問先懺根本」以下是。
【戊】二、眾多人法。分三：
【己】初、對四人。
【己】二、對三人。
【己】三、對二人。
【戊】三、對一人。
【丁】二、明懺九十單墮法。分二：
【戊】先、分別從生懺法。
【戊】二、正懺根本墮罪。
【丙】五、懺四提舍尼。有五：
【丁】一、請懺悔主。
【丁】二、為說罪相。
【丁】三、正說捨罪。
【丁】四、呵責。
【丁】五、立誓。
【丙】六、懺突吉羅。分二：
【丁】先、出方軌。
【丁】次、立條例。（文云「今立律論二種懺」下是。分二：
【戊】先、出罪種。就中自三：
【己】初、明諸篇覆藏。
【己】次、明諸篇方便。
【己】後、明獨頭。（文云「若獨頭吉羅」下是。
【戊】後、明懺儀。分二：
【己】先、懺故作。
【庚】先、懺從生。
【庚】次、懺根本。
【己】次、明誤作。分二：
【庚】先、出其相。
【庚】次、明作法。
【辛】先、懺從生。
【辛】後、懺根本。此下更明發露法。

<other>下卷
　　明隨機要行　有十四篇</other>

二衣總別篇。分二。（有序：）
【甲】初、明制。分三：
【乙】前、明三衣。分二：
【丙】初、明衣法。自四：
【丁】一、明制意釋名功用。自三：
【戊】先、明制意。
【戊】次、釋名。
【戊】三、明功用。
【丁】二、作之方法。自有八門不同：
【戊】一、明求財如法。
【戊】二、財體如法。
【戊】三、色如法。
【戊】四、量是非。
【戊】五、條數多少。
【戊】六、堤數長短。
【戊】七、重數多少。
【戊】八、作衣方法。
【丁】三、加受持法。分二：
<pb n="39"/>
【戊】初、明對首法。自二：
【己】初、明受法。
【己】次、明捨法。
【戊】二、明心念法。
【丁】四、雜出料簡。分三：
【戊】初、明受捨是非。
【戊】二、補治浣染。
【戊】三、受用擎舉。
【丙】後、明攝衣法。自二：
【丁】先、明結法。
【丁】後、明解法。
【乙】二、明坐具。
【乙】三、明灑水袋。
【甲】後、明聽。分四：
【乙】一、百一諸長。分二：
【丙】先、明百一。
【丙】次、明諸長。分二：
【丁】先、明長相。
【丁】後、開說淨。六門：
【戊】一、明制說淨意。
【戊】二、明二施主差別。分二：
【己】初、簡施主。就中：
【庚】先、明衣藥鉢淨主。
【庚】後、明錢寶穀米淨主。
【己】二、明請法聽不。又二：
【庚】前、請衣藥鉢主。自三：
【辛】先、明須請。
【辛】次、明似不須請。
【辛】後、正加請法。
【庚】後、請寶主。
【戊】三、開說進不。
【戊】四、說淨之法。
【戊】五、辨施主存亡所以。
【戊】六、失法不同。亦云作法失不之義。
【乙】二、明糞掃衣。
【丙】初、明制著意。
【丙】次、明衣體。（文云「言衣體者」是。
【乙】三、明檀越施衣。分二：
【丙】一、時施。自二：
【丁】一、時現前。
【丁】二、時僧得。
【丙】二、非時施。
【丁】一、非時現前。
【丁】二、非時僧得。
【乙】四、明亡五眾物。（有序。）分十門：
【丙】初、明制入僧意。
【丙】二、明對亡者分法不同。十種：
【丁】一、糞掃取。
【丁】二、入當時現前僧。
【丁】三、入同見僧。
【丁】四、入功能僧。
【丁】五、入二部僧。
【丁】六、入面所向處僧。
【丁】七、入和上。
【丁】八、入所親白衣。
【丁】九、隨所在處得。
【丁】十、入同住現前僧。
【丙】三、明同活共財。
【丁】先、明同活。
【丁】後、明共財。
【丙】四、明囑授是非。分四：
【丁】一、明囑授善惡。自四：
【戊】一、明囑授善。
<pb n="40"/>
【戊】二、明囑而不善。
【戊】三、明不囑善。
【戊】四、明不囑不善。
【丁】二、明人物差別。自四：
【戊】一、是囑。
【戊】二、是授。
【戊】三、是囑非授。
【戊】四、非囑非授。
【丁】三、明重單囑授。
【丁】四、明成不之相。
【丙】五、負債還不。分二：
【丁】初、明債在當處。自二：
【戊】先、以義分。
【戊】後、引教證。（文云「<bf>《十誦》</bf>云：若比丘」以下是。
【丁】後、明債在異處。（文云「又債息異處」以下是。
【丙】六、定物輕重。分三，（三階處決：）
【丁】一、唯用<bf>《四分》</bf>，不用外宗。
【丁】二、<bf>《四分》</bf>先準。諸部類分義決有無，傍出輕
重。有二：
【戊】初、略以三門料簡。
【己】一、佛所制畜。
【己】二、制不聽畜。
【己】三、佛開聽畜。分三：
【庚】一、性重。
【庚】二、性輕。
【庚】三、從用輕重。
【戊】後、更以七門重判。即分七：
【己】一、絲麻毛綿所作。
【己】二、瓦石鐵木竹等。
【己】三、田土園林房舍等。
【己】四、皮革等。
【己】五、畜生等。
【己】六、人民奴婢。
【己】七、四藥等。
【丁】三、通用律藏廢立正文及事要者，不必依<bf>《四分》</bf>
為定。
【丙】七、明具德賞勞。（文中隱，應分三：）
【丁】先、明看病人德。
【丁】次、明所與物。
【丁】後、簡人進不。
【丙】八、明分物時節。
【丙】九、正加分法。有二：
【丁】先、集財物。
【丁】二、加法。分之有三：
【戊】一、羯磨法。自二：
【己】初、五人已上法。中：
【庚】初、集僧捨衣。
【庚】次、問負債有無。（文云「先問僧中誰知」下
是。
【庚】次、問囑授同活。
【庚】次、定輕重。
【庚】次、作賞勞。（文云「先作賞勞」下是。
【庚】次、正分輕物。（文云「次分輕物律令白二」
下是。
【庚】次、與外界不集者。（文云「若外界不集者」
是。
【庚】次、與沙彌淨人分法。
【庚】後、明分法雜相。（文云「如是總計大數」下
是。
【己】後、四人法。
【戊】二、對首法。
【戊】三、心念法。
【丙】十、明雜分物法。
<pb n="41"/>
四藥受淨篇。（無序。）要分四別（一、時藥　二、非時　三、七日　四、盡形），總以五分明之：

【甲】一、明四藥體。有四：
【乙】初、就四藥明四藥體。
【乙】二、就六味明四藥體。
【乙】三、就轉變明體。
【乙】四、就相和明體。
【甲】二、明淨地處所。分四：
【乙】一、制意釋名。
【乙】二、列數作法。自四：
【丙】一、不周淨。
【丙】二、檀越淨。
【丙】三、處分淨。
【丙】四、作法淨。
【乙】三、正加法。
【乙】四、雜出料簡。
【甲】三、明護淨不同。五門：
【乙】一、翻淨。有四不同：
【丙】一、緣淨。
【丙】二、體淨。
【丙】三、緣不淨。
【丙】四、體不淨。
　此門釋中移在第四也會取。
【乙】二、明護淨。自四：
【丙】前、護惡獨。
【丙】二、護自煮。
【丙】三、護內宿。
【丙】四、護內煮。
【乙】三、明罪通塞。分二：
【丙】初、約四藥明罪通塞。
【丙】二、約四過明通塞。分二：
【丁】先、明四過相。
【丁】二、將四過對人約時就處望食明通塞。
【戊】初、將內宿就處人時食明。
【戊】二、將內煮如前。
【戊】三、將自煮亦如前。
【戊】四、將惡觸。
【乙】四、互明淨染。
【乙】五、明儉緣開事。
【甲】四、明淨法差別。有三：
【乙】初、明制淨意。
【乙】二、明淨處人。
【乙】三、明淨法。
【甲】五、明二受有別。分八門：
【乙】初、明制二受意。自二：
【丙】前、明手受意。
【丙】次、明口受意。
【乙】二、明受通四藥。
【乙】三、明對人不同。
【乙】四、明受法差別。分四：
【丙】初、明時藥。指如不受食戒。
【丙】二、非時。
【丙】三、七日。　此三藥自三：
【丙】四、盡形。
【丁】初、明非時。自四：
【戊】一、明所受藥須無八患。
【戊】二、明能授作四法。
【戊】三、明所受人作三法。
【戊】四、正加法。
【丁】二、明受七日。自四：
【戊】一、明所受藥須無八患。
【戊】二、明能授人作四法。
【戊】三、明所受比丘。有二：
<pb n="42"/>
【己】一、自無五過。
【己】二、自作四法。
【戊】四、正加法。
【丁】三、明受盡形藥。自四：
【戊】一、明藥無八患。
【戊】二、明能授人作三法。
【戊】三、明所受比丘作三法。
【戊】四、正加法。
【乙】五、明說淨通局。
【乙】六、明二受寬狹。
【乙】七、明重加進不。
【乙】八、雜明罪相。自三：
【丙】初、略雜明七日藥。
【丙】二、歷四藥明手口二受所防罪多少。
【丙】三、歷四藥明手口二受生罪多少。

鉢器制聽篇。（有序，房舍眾具等附明之。）即分二：
【甲】初、正篇中制聽。分二：
【乙】先、明制教。自分七：
【丙】一、明制畜鉢意。
【丙】二、明鉢體。
【丙】三、明色。
【丙】四、明鉢量。
【丙】五、明受鉢法。
【丙】六、明失受相。
【丙】七、明受用行護法。
【乙】次、明聽。
【甲】二、附篇。（此門入聽門攝。文云「餘有養生，具入聽攝，自如後
列」也。此二門合明。（文云「聽教中既曰眾具，故雜列之也。」

對施興治篇。（有序。）就中分五：
【甲】初、明受施人是非。
【甲】二、明厭治方便。
【甲】三、明立觀有教。
【甲】四、明作觀方法。依了論作五門：
【乙】初、計功多少，量其來處。
【乙】二、自忖己身德行。
【乙】三、防心離過。
【乙】四、正事良藥。
【乙】五、為成道業。
【甲】五、明隨治雜相。

頭陀行儀篇。（有序。）就中分四：
【甲】一、釋總名。
【甲】二、列數明體。應分二：
【乙】先、列數位。分為四：
【丙】一、衣。
【丙】二、食。
【丙】三、處。
【丙】四、威儀。
【乙】次、明行體。分二：
【丙】先、出相生次第。
【丙】即分十二：
【丁】初、納衣。
【丁】二、三衣。
【丁】三、乞食。
【丁】四、不作餘食法。
【丁】五、一坐食。
【丁】六、一揣食。
【丁】七、阿蘭處。
【丁】八、冢間。
【丁】九、樹下。
【丁】十、露地。
<pb n="43"/>
【丁】十一、隨坐。
【丁】十二、常坐不臥。
【甲】三、明諸部異行。
【甲】四、雜出諸法。

僧像致敬篇。（有序，造立像寺法附。）即二：
【甲】初、明正篇。分三：
【乙】一、明制相敬意。
【乙】二、對敬立緣合不兩相。即二：
【丙】初、明對緣是非。
【丙】二、明應禮不應禮。自二：
【丁】初、無緣合禮。
【丁】次、有緣不應禮。（文云「<bf>《四分》</bf>十種非威儀不應禮」
是。
【乙】三、明立敬儀式。有三：
【丙】初、明敬佛法。自二：
【丁】初、明敬心。
【丁】二、正明敬相。
【丙】二、明敬僧法。
【丙】三、大小致禮法。
【甲】後、明附篇。分二：
【乙】初、明造像法。自二：
【丙】初、明造經像法意。
【丙】次、造塔法。
【乙】二、明造寺法。自二：
【丙】前、明造寺法。
【丙】次、因明敬三衣法。

訃請設則篇。（有序。）就中分十：
【甲】一、明受請法。
【甲】二、往訃法。
【甲】三、明至請家法。
【甲】四、就座命客法。中：
【乙】前、明就座法。
【乙】後、明命客法。（文云「<bf>《五分》</bf>：若請處外客，比丘不得
入」以下是。
【甲】五、明觀食淨行法。
【甲】六、明行香咒願法。
【甲】七、明受食方法。應分五：
【乙】前、明咒願食法。
【乙】二、明出眾生食法。（此門前鈔文自顯。）
【乙】三、明受食法。（文云「<bf>《僧祇》</bf>云：當留比座坐處行食人
過」以下是。
【乙】四、明唱等供法。（文云「<bf>《四分》</bf>云：得食便食為俗譏
責」以下是。
【乙】後、食食法。（文云「<bf>《僧祇》</bf>：食時應護左手」以下是。
【甲】八、明食竟法。
【甲】九、明噠嚫法。
【甲】十、明出請家法。

道俗化方篇。（有序。）分三：
【甲】初、明說法軌儀授戒法。分二：
【乙】前、明說法儀軌。
【乙】二、明授戒法。分三：
【丙】初、明翻邪三歸。分四：
【丁】一、明制意。
【丁】二、明懺悔法。
【丁】三、作法。
【丁】四、雜料簡。
【丙】二、明五戒。分三：
【丁】一、簡人是非。
【丁】二、作法差別。
【丁】三、料簡之。
<pb n="44"/>
【丙】三、明八戒。中：
【丁】初、明受法。中：
【戊】前、明心念受法。（文云「必若無人者」以下是。
【戊】次、從人受法。（文云「次受法者，<bf>《智論》</bf>云」以
下是。
【丁】次、明懺悔。
【丁】次、為說相。
【丁】次、發願。（文云「願持是布薩福報」以下是。
【丁】次、引證。（文云「<bf>《僧祇》</bf>：佛告比丘」以下是。
【甲】次、辨生緣奉敬法。
【甲】後、明士女入寺法。中：
【乙】先、出意。
【乙】次、正明入法。中：
【丙】初、依舊法明。
【丙】後、更明護過要術。（文云「餘更略出」下是。

主客相待篇。（有序，四儀法附。）即二：
【甲】前、明正篇。就中分四：
【乙】初、明入寺法。
【乙】二、明問主受房法。
【乙】三、明相識敬儀。
【乙】四、明同受利養。
【甲】二、明附篇。

瞻病送終篇。（無序。）分二：
【甲】初、明瞻病。有四位：
【乙】一、明制瞻病意。
【乙】二、簡人是非，並供養法。
【乙】三、安置處所。
【乙】四、明說法斂念。
【甲】二、明送終。分二：
【乙】初、明將屍出法。
【乙】二、明葬法。

諸雜要行篇。（有序。）十種分之：
【甲】一、明佛法僧事。
【甲】二、明眾中雜事。
【甲】三、明別人自行。
【甲】四、明共行同法。
【甲】五、明出家要業。
【甲】六、明遇賊法。
【甲】七、明大小便法。
【甲】八、明慈濟眾生法。
【甲】九、明避惡眾生法。
【甲】十、明雜治病法。

沙彌別行篇。（有序。）就中分二：
【甲】先、明出俗本意。有七門：
【乙】一、明出家之緣。
【乙】二、明勸出有益。
【乙】三、明障出有損。
【乙】四、明既出家已，行凡罪行。
【乙】五、明行凡福行。
【乙】六、明行聖道行。
【乙】七、大小乘相決同異。
【甲】後、依意隨解。分五：
【乙】一、明出傢俱緣。
【乙】二、明作法不同。
【乙】三、明受戒方式。分三：
【丙】初、明緣。
【丙】二、明體。
【丙】三、明相。
【乙】四、明隨戒相。分二：
<pb n="45"/>
【丙】前、明隨相自行。中：
【丁】前、明隨相，指同大僧。
【丁】次、明秉法。
【丙】二、明眾法。中：
【丁】前、明通行。
【丁】後、明別行。
【乙】五、明雜行教示。

尼眾別行篇。（無序。）分三：
【甲】前、明大尼。有七別：
【乙】一、受戒。分二：
【丙】前、明畜眾。
【丙】次、明受大戒。分二：
【丁】前、濫相。
【丁】二、正受戒體。分二：
【戊】初、明緣有。分五：
【己】初、明來往是非
【己】二、明僧尼數量。
【己】三、明尼須結界。
【己】四、安置儀式。
【己】五、入戒法中。
【戊】二、體略指不論。（文云「以外受法問難戒體」
等是也。
【乙】二、懺罪。
【乙】三、說戒。自二：
【丙】先、引<bf>《善見》</bf>會通<bf>《四分》</bf>。
【丙】二、明差人請法。
【乙】四、安居受日。
【乙】五、自恣。
【乙】六、明隨戒相。
【乙】七、師徒雜行。中：
【丙】前、明相攝。
【丙】次、明諸要行。
【甲】二、明式叉。
【甲】三、明沙彌尼。

諸部別行篇。（有序。）就中分七：
【甲】一、明僧數多少。
【甲】二、明聖法通塞。
【甲】三、明重犯不同。
【甲】四、明攝事寬狹。
【甲】五、明心境差別。
【甲】六、明捨懺有異。
【甲】七、明隨相階別。

<bz>〔錄文完〕</bz>

<article id="n7"><bf>《阿毗達磨俱舍論實義疏》</bf></article>

<other><bf>《阿毗達磨俱舍論實義疏》</bf></other>
整理者　蘇　軍

<bz>〔題解〕</bz>
<bf>《阿毗達磨俱舍論實義疏》</bf>，印度佛教典籍。安慧著，譯者不
詳。卷數不詳。
據<bf>《唯識述記》</bf>記載，安慧曾「即糅雜集，救<bf>《俱舍論》</bf>，破
正理師」，所指的應該就是此<bf>《實義疏》</bf>的創作。在<bf>《實義疏》</bf>
中，安慧以駁斥眾賢一系的正理師、護救世親的<bf>《俱舍論》</bf>為主
要目的，故在許多問題上都遵循了世親的思想。同時，他並不固
執一家之言，而是積極吸收眾賢等人的合理說法，旁徵博引，多
方論證，因而在對一些具體問題的討論中發展了<bf>《俱舍論》</bf>的思
想。所以，本疏對於研究安慧本人的思想以及說一切有部的理論
發展，都有著重要的價值。同時，由於安慧的引用，疏中還包括
<pb n="46"/>
了一些已經散佚的印度佛教史上的思想材料，為深入研究印度佛
教思想提供了新資料。
本疏首題「阿毗達磨俱舍論卷第三，尊者安惠造」，尾題「釋
門法律法嚴奉寫記」，卷中有硃筆校改，據紙張、字體、行款，可
斷定為晚唐時期的寫本。
本疏未為我國歷代經錄所載，亦未為歷代大藏經所收。敦煌
遺書中有漢文譯本及回鶻文本。漢文譯本收藏在中國北京圖書館，
共兩號：L3736號與北新1440號。L3736號是從北新1440號上斷
裂下來的殘卷，為工作人員最近整理北圖敦煌遺書時新的發現。
另外，伯希和特藏的敦煌遺書中也有一號<bf>《俱舍論實義疏》</bf>的漢
文譯本，共五卷。<bf>《大正藏》</bf>曾依之進行整理，並收入第29卷中。
但其內容僅相當於該疏的節抄，而本文獻所包括的則是<bf>《俱舍論
實義疏》</bf>卷三的全部內容。回鶻文本收藏於倫敦大英博物館，編
號為Or.8128--75A/75B，為冊子形式，共兩冊。上有漢文書寫
的頁碼，當是從漢文譯本轉譯而成。
整理本以北京圖書館藏L3736、北新1440號為底本。無校本。
但<bf>《實義疏》</bf>中所抄的<bf>《俱舍論》</bf>原文，則依<bf>《大正藏》</bf>本進行
了校定。故校記中出現的<bf>《俱舍論》</bf>字樣，指的皆為<bf>《大正藏》</bf>
本。特此說明，文中不再一一註明。

<other><bz>〔錄文〕</bz></other>

<sarticle>阿毗達磨俱舍論實義疏卷第三</sarticle>
尊者安惠造

論：已說諸蘊及處、界攝，當說其義。此蘊、處、界別義云
何？
釋曰：何以有斯問？起以蘊中事與處、界無有差別，如於蘊
中，除無為外，餘所說事，處、界亦然。雖其義三處不殊，然猶
未知以何義故三科異名，故發此問。
論：頌曰： 聚生門種族，  是蘊處界義。 
論曰：諸有為法和合聚義是蘊義。
釋曰：□…□欲顯示三科別異之義，先以三法□…□義，
顯三差別。言三法者，一聚，二生門，三種族。此三如此，即蘊、
處、界。或復於此三科之中有彼三義，非異名也。謂聚、生門、
種族是蘊、處、界之義，依主釋也。如何得知聚是蘊義？論自答
云：
論：如契經言，諸所有色，若過去，若未來，若現在，若
內若外，若粗若細，若劣若勝，若遠若近，如是一切略為一聚，
說名色蘊。由此聚義，蘊義得成。
釋曰：以此經言：「如是一切諸所有色，略為一聚，說名色
蘊」，由此故知聚是蘊義。
論：於此經中，無常已滅名過去，若未已生名未來，已
生未謝名現在。自身名內，所餘名外。或約處辯。有對名粗，無
對名細。或相待立。
釋曰：言「無常已滅名過去」者，「已滅」之等，此是無常
滅。言「無常滅」，為簡餘四。若但言過去色者，謂已滅色，即恐
濫餘滅，故言「無常」以簡之也。
有說此言唯簡擇、非擇滅，其理可然。若簡定滅之義，不相
應故。以此二滅是心、心所，但言色滅已成差別，何用更言「無
常已滅」方能簡之？
復有餘說：此可簡擇滅，若簡餘三，其義不然。此非擇滅□。
約未來不生法，有定及生滅。亦約未來心、心所有。由此，但說
過去色言已別。此擇滅既是三世有漏之法之滅，故應簡之，餘三
不可。
前二師說，理不如是。此中四滅皆應簡之。已下論云：「受等
亦然」。此中若不簡相定滅及生滅滅，是即與後心、心所等義相雜
亂。今此簡之，復釋四蘊，即無此失。又，□…□不許簡非擇
滅，但言色滅□…□知以何滅？滅為□…□為無常滅，亦可□…
□非擇滅。於□…□滅二言，濫彼義故，若□…□成雜亂。
「若未已生名未來」者，此未流至現在世時，未成作用。
「已生未謝名現在」者，「已生」之言，別於未來；「未謝」
之言，別於過去。未來之法，雖名未謝，然是未生；過去之法，
<pb n="47"/>
雖云已生，然是已滅。所以為簡去、來二世，定取現在。
「自身名內，所餘名外」者，此約自身眼等五根、色等五境，
名之為內。翻此他身，及非情色，名之為外。
「或約處辯」者，約自、他身眼等五根，名之為內。自身、他
身色等五境，及以非情、無表色等，並名為外。
「有對名粗，無對名細」者，極微聚色，十處有對；諸無表
色，及非聚微，名無對色。
「或相待立」者，此依相待為粗細故。如蟣對虱名細，虱對蟣
名粗。若如是者，有對應二：望細名粗，望粗名細，可相待故。
無對名細，無相待故。
論：若言相待，粗細不成。
釋曰：此外起問，若言相待為粗細者，此義不然。如蟣對隙
塵為粗，虱對麥為細。又，虱對蟣名粗，蟣對虱名細。如是蟣虱
亦粗亦細，□□粗細無定體故。
論：此難不然，所待異故。待彼為粗，未嘗為細；待彼為
細，未嘗為粗。猶如父子、苦集諦等。
釋曰：□…□體各別故。相待二法，粗細位定，粗定為粗，
□…□二種相繫。屬定細者，不復為粗，粗者不復為細。若望餘
法，粗細不定。若望本二，粗細已定，如父與子，其位已定。由
斯不可以相待故，今子為父，父反為子。如苦、集等，義亦應然。
論：染污名劣，不染名勝。
釋曰：有覆、不善，名之為染；善及無覆，名為不染。染
法何故名之為劣？以是善人所棄法故。不染何以名之為勝？不為
諸惑所染污故。
論：去、來名遠，現在名近。
釋曰：過去、未來，相望遠故，故名為遠。現在居中，故為
近，望於過、未，稍為近故。或約作用，過、未名遠，已作、未
作極相遠故；現在名近，現作用故。或過、未名遠，過去已於相
續，未來未得故；現在名近，現位相續故。
論：乃至識蘊，應知亦然。
釋曰：如是諸所有受、想、行、識，若過去，若未來，若現
在，若內若外，若粗若細，若劣若勝，若遠若近，如是一切，
略為一聚，說名受、想、行、識蘊。由此聚義，蘊義得成，故曰
「然」。
論：而有差別，謂依五根名粗，唯依意根名細。或約地辯。
釋曰：受等四蘊，與其色蘊，蘊餘義不殊，唯有粗細二義不
同。以識等蘊中，無有微聚顯形色等粗細義故，故曰「而有差
別」。除粗細義外，餘過去、未來、劣勝、遠近，皆如色釋。此
之四蘊，粗細如何？此約所依，非據相待。如論云：「謂依五根
名粗，唯依意根名細。」所依五根是有對故，從彼依生，故名為
粗。所依意根非是微聚，是無對故，從此依生，故名為細。
「或約地辯」者，欲界四蘊為粗，初靜慮四蘊為細，乃至無所
有處四蘊為粗，非想非非想處為細。此即欲界四蘊一向為粗，
非想地一向為細，中間九地亦粗亦細。
論：毗婆沙師所說如是。
釋曰：如上釋經，是婆沙師所說之義，故總結也。
論：大德法救復作是言：五根所取名粗色，所餘名細色；非
可意者名劣色，所餘名勝色；不可見處名遠色，在可見處名近色；
過去等色，如自名顯。受等亦然，隨所依力，應知遠近。粗細
同前。
釋曰：「大德法救復作是言」者，有二師云：是經部師，
名為法救。以不許於婆沙師前所釋義，故作是言。復有說云：若
是法救，說有過、未，應知是毗婆沙者，非經部師，以經部師唯
稱大德。此師不許毗婆沙所說之義，非是法救。何以不許？以
彼經中，世尊自說過、未、現在，何故豈將過、未釋遠，現在釋
近？有此相遠，粗細之義亦不決定，劣勝之義理復不盡。是
以此師復釋。
「五根所取名粗色，所餘名細色」者，五根所取之境，即
是五外處，此名為粗。以五識緣無分別故。「所餘名細」者，謂意
根境，名曰「所餘」。此意根境，謂即五根及無表色，此名為細。
非現等得，即決是粗細之義。
「非可意者名劣色，所餘名勝色」者，不可愛色，名「非可
意」，此即名劣，以不令心有喜樂故。言「所餘」者，謂即可愛，
<pb n="48"/>
此名為勝，謂能令心有喜樂故。言「喜樂」者，此即可愛可惡
之義也。
「不可見處名遠色」者，約處所辯。有雖近，細而不可見，以
不可見故，名之為遠；以處所可見故，名之為近。此是可見
義。何以？有色雖近，而有障隔，自體與處俱不可見。齊可見處，
復無障隔，眼得起，名之為近。異此名遠。
「在可見處名近色」者，此復約位立，處所現故。云處有雖遠
而可見者，如星宿等，雖即可見，不名為近，以處所不可見故。
異此名近。又，眼等五根一向名近，此之依處可見處故。色等五
境及此住處，齊眼可見，名之為近；眼觀不及，名之為遠。
「過去等色，如自名顯」者，以此義故，經部大德再釋其義：
世尊經中自說過去、未來、現在，毗婆沙師以此三世釋於遠近，
重釋之過。此三世義如經所說，是故論云「如自名顯」。
「受等亦然」者，如前說色，今釋受等亦如前義。「隨所依
力應知遠近」者，此受等四蘊遠近，隨所依分別：所依可見，
名之為近；所不可見，名之為遠。
「粗細同前」者，如前毗婆沙師所說「五根所取名粗，意根所
取名細。或約地辯。」
論：心、心所法生長門義，是處義。訓釋詞者，謂能生長心、
心所法，故名為處。是能生長彼作用義。
釋曰：何故言處是生門義？生誰之門？以「訓釋詞」故。
前生門義，生誰之門？生心、心所法。「生長門義是處義，訓釋詞
者」，如論中云：「謂能生長心、心所法，故名為處。是能生長彼
作用義。」「作用義」者，如依眼、色生於眼識，乃至意、法，應
知亦然。如契經說：梵志當知，以眼為門，唯為見色。此經唯證
門義有六。然心所法有十二門，故契經說「眼、色為緣，生於眼
識，三和合觸俱，起受、想、思，如是乃至意、法為緣，生於意
識，三和合觸，起受、想、思。」
論：法種族義，是界義。如一山中有多銅鐵金銀等族，說
名多界。如是一身或一相續，有十八類諸法種族，名十八界。
釋曰：如何知族是其界義？與世種族義相似故。論中云：
「如一山中有多銅鐵金銀等族說名多界。」金銀等礦，乃以種
族說名為界。
「如是一身或一相續」者，「身」謂所依，「相續」即是心、心
所相續。或「身」者剎那，「相續」者即隨流。
「有十八類諸法種族名十八界」者，此一身、一相續中，有十
八法種子，亦名種族，亦名為界。
論：此中種族是生本義。如是眼等，誰之生本？謂自種類，
同類因故。
釋曰：言「生本」者，謂生之所依。此十八種，是別別法生
之所依。
問：此十八界攝一切法，離此之外，是何別法生之本耶？
以此義故，論發問云：「如是眼等，誰之生本」。異十八界，更有
別法，即言此是別法生本。離十八界更無別法，此是誰之生本？
論自答云：是「自種類，同類因故。」如前生眼根與現生眼根及未
生眼根為同類因，乃至法界，應知亦爾。雖離十八界更無別法，
然與自類而為生本。若如是者，此中攝義不盡，故論問云：
論：若爾，無為應不名界。
釋曰：無為之法，無前及後，非同類因，如何得為生本耶？
既非生本，亦應不得名之為界。今既不許如此之義，故論更以異
義釋云：
論：心、心所法生之本故。
釋曰：諸無為法，與心、心所為所緣緣及增上緣，此名生本。
故約此釋，攝義周盡。此中雖即攝義周盡，此復有過。以此處、
界，義應相濫，俱心、心所生本義故。為避此過，復轉釋云：
論：有說界聲表種類義，謂十八法，種類自性，各別不同，
名十八界。
釋曰：此中餘師轉復異釋，十八界義，如金銀等展轉相望，
體類不同，故名種族；如是眼等展轉相望，體類不同，故名種
族。類是體義。此十八界各各自體，互相差別，不成雜亂，故
說「界聲」為「種族義」。
若爾，意界望於六識無別體類，應非別界。此難不然，所依、
能依，體類別故。有說：安立時分異故。復有說者，六是意先，
<pb n="49"/>
意非六先，故甚有異。雖諸界體並通三世，然就位別，故立異名，
由此故言六先意後。未來意、六，時位未分，如何可言六先意
後？
論：若言聚義是蘊義者，蘊應假有，多實積集共所成故，如
聚，如我。
釋曰：何因有此問耶？以毗婆沙師處、界實有，許蘊亦然；
以而聚義說是蘊故，多法積集以成於聚。於此聚中，無其實體，
故起斯問。如多穀麥積集一處，名之為聚。聚是假立，無其實事，
穀麥分散，何有聚體？如是色等五蘊積聚，假說我名。色等分離，
我亦非有。如經頌云：「如即攬眾分，假想立為車；世俗立有情，
應知攬諸蘊。」如是過去及未來等多實積集，假立蘊名。
論：此難不然。一實極微亦名蘊故。若爾，不應言聚義是蘊
義，非一實物有聚義故。
釋曰：婆沙師云：理不如是。一一極微皆有蘊義。
經部云：若如是者，蘊中不應說其聚義，一一極微不名聚故。
阿闍梨眾賢云：此難不然，於聚所依立義言故。非聚即義，
義是實物名之差別，聚非實故。或一極微三世等攝，以慧分
析，略為一聚。蘊雖即聚，而實義成。餘法亦然。故蘊非假。
尊者於此雖作是說，然違契經。以經說云：「諸所有色，若過
去，若未來，若現在，若內若外，若粗若細，若劣若勝，若遠
若近，如是一切略為一聚，說名色蘊。由此聚義，蘊義得成。」故
知世尊說彼多法略為一聚，方名為蘊。今既說言一一極微得為蘊
者，與經相違。
阿闍梨聖奴作如是說：一一極微各互對，得名為聚；一一各
別不互待，不名為聚。若相待者，一一皆得名之為聚。若異此者，
如何可以無常、苦、空、非我行相，而得證知及能除斷？又，何
能為施設我因？若非實事之所成者，如何得有如是差別能為我因，
乃至應知及應斷等？以處為界，實事是有，故有如是差別。理極
蘊亦如是，實事有故，由斯亦有如是差別。
此亦非理。若如是者，即瓶、衣等悉應是實。以此等中，一
一實事，極微相待共所成故。復有餘過，謂隨有幾所攝色等，應
合亦有多蘊。若如是說，如經所言「若過去、若未來」乃至「若
遠若近，如是一切，略為一聚，說名色聚」。如是經義，故應不
成。
聖奴又云：無如是過。蘊亦不應如是成多，以要多事相對待
時得名蘊故。猶如言多，非即一法名之為多，以有多法方名為多。
多亦即是此中法等。
此亦不然，法喻不齊。以喻中云眾法為多，非一為多。前所
說云一一極微相待之時得名為聚，故知所說法喻不齊。若彼復言
「如過去等，如是略為一聚名為蘊」者，應知此蘊決定是假，如豆
蘊等。若謂「既非實事所成，如何得以苦、空、非我等行相應知
及應斷」者，聽說此義，世尊今觀無常、苦、空、非我相中，豈
要有其實事？亦但是假。如世尊說：一切有情皆為無。如有頌云：
 始自入胎及出胎，  復從嬰孩至老死， 
 歷茲十位極迅速，  往而不返如駛流。 
無有實事，名為有情。世尊約現所化有情，隨機說蘊亦為無
常等，有何違？又彼所言蘊「若非以實事所成」，「如何得為施設
我因」者，現見假法，還與假法而得為因。如世指樹以為林因，
指一士夫為軍因等故。聖奴師有眾多說，皆不應理。例破皆爾，
此不更說。
論：有說能荷果重擔義是蘊義。由此世間說肩名蘊，
物所聚故。
釋曰：「果」者，即是所擔之物。「果」即是「重擔」，持業釋
也。五蘊荷負此「果重擔」，猶如身份擔荷重擔，世間人等呼之為
蘊。「果重擔」者，眼等六處，與總五蘊為「果重擔」。如經說云：
「名色緣六處」。言「名色」者，即是五蘊，應知六處是名色之
「果重擔」也。此即六處，名總五蘊之「果重擔」。或約二蘊釋其
重擔。如經說云：「六處緣觸」。此即觸與色、識二蘊為「果重
擔」。此六處中，眼、耳、鼻、舌及身五處，名為色蘊，意為
識蘊。或約一蘊釋於重擔。如經云：「受緣愛」。愛即是受蘊之
「重擔」。或一蘊與一蘊為重擔。如經云：「行緣識」。識與行蘊為
「重擔」也。或五蘊與一蘊為重擔。如經云：「識緣名色」。名色與
識蘊為「重擔」。餘法亦應如是分別。若約分位緣起而論，位位之
<pb n="50"/>
中，皆有五蘊，五蘊與五蘊為「重擔」。若如是釋，即一一事皆得
為蘊，若聚一處，是即一一各有力用，能荷重擔。
論：或有說者，可分段義是蘊義。故世有言：汝三蘊還，我
當與汝。
釋曰：此中釋蘊為可分段義。言「三蘊」者，蘊是分義。猶
如世間可與之物，有其三種，謂飲食、衣服、房舍臥具。故世有
言：如是三分，我當與汝。雖即大種及所造色、心、心所等同時
俱生，然可以智慧分析為分段故，諸有為法有三段，謂過去、未
來、現在。一一世中有五分段，謂色乃至識。如是釋者，是則
五蘊有其實事，非假立也。
此前二釋，論主不許，故後說之。
論：此釋越經，經說聚義是蘊義故。如契經言：諸所有
色，若過去等，廣說如前。
釋曰：皆不應理。世尊經中若不說言聚義是蘊，即前二說其
理可然。今既世尊親說聚義，故前二說違越契經，義為不可。
阿闍梨眾賢云：經主決判此義釋越經，今謂不然，不違理故。
處、界二義，豈不越經，而於其中攝取為正。復有何理，唯蘊義
中固求經證；於處、界中唯依理釋，絕不求經！觀此義言，似專
朋黨。故應如彼，據理無違。
非並用執，此中有理。世尊經中雖說處、界，然無處云以何
義故，此名為處；以何義故，名之為界。是以諸師隨意解釋，故
無違越。於蘊義中，世尊親說聚為蘊義。今者越經別為異釋，固
違聖說，理定不然。
論：若謂此經顯過去等一一色等各別名蘊，是故一切過去色
等一一實物各各名蘊。
釋曰：毗婆沙師若更釋云：雖即世尊此經中說聚義為蘊，然
經意云過去色等一一各別皆得為蘊，不言總聚身名蘊者。
論：此執非理，故彼經言：如是一切略為一聚說名蘊故。是
故如聚，蘊定假有。
釋曰：此即經部對婆沙師。不應謬取此經意，云「過去色等
一一各別皆得為蘊」。若如是者，經不應言「如是一切略為一聚說
名為蘊」。經說既爾，故汝所說定為非理。是故所說聚義為假，如
是蘊義亦定假有。
論：若爾，應許諸有色處亦是假有，眼等極微，要多積
聚，成生門故。
釋曰：毗婆沙師復以處義難經部說：若言聚蘊定假有者，即
十處色亦應是假。眼等極微，要積聚身可得成生門義故；五識依
緣皆積聚故。由斯，如是眼等、色等多微積聚，方為所依及所緣
故，亦應是假。
論：此難非理。多積聚中，一一極微有因用故。若不爾者，
根、境相助共生識等，應非別處，是則應無十二處別。
釋曰：此經部師對婆沙師。若言多微積聚成生門者，理定不
然。多積聚中，一一極微各為因用。既一一微各得為因，如何說
言多微積聚方成依緣？
若毗婆沙師言此理不然，此一一微非能為因，須相待故方成
因用者，此亦不然。若言諸微以相待故，是即應知多微積聚故。
然為因用，以積聚故，方得為處。此處亦應定是假有。
若一一微得為處者，不應相待，非如色處。此非色處獨能為
因不相待故者，此亦不然。若一一微不為因者，是即根、境不應
獨能為其別處。根、境相助方生愚，為遮此計，所以分色為之十
界，心為七界，令其了知色、心各異，立界亦別。既知各別，彼
見自除，故為說界。
論：然毗婆沙作如是說：對法諸師若觀假蘊，彼說極微一界、
一處、一蘊少分。若不觀者，彼說極微即是一界、一處、一蘊。
此應於分，假謂有分。如燒少衣，亦說燒衣。何故世尊於所知境，
由蘊等門作三種說？
頌曰： 愚根樂三故，  說蘊處界三。 
論曰：所化有情有三品故，世尊為說蘊等三門。傳說有情愚
有三種，或愚心所，總執為我；或唯愚色；或愚色心。根亦有三，
謂利、中、鈍。樂亦三種，謂樂略、中及廣文故。如其次第，世
尊為說蘊、處、界三。
釋曰：愚心所者，是上品愚，愚於微細相似事故；愚於
色者，是中品愚，愚於粗著相似事故；色心俱愚者，是下品
<pb n="51"/>
愚，愚於粗細相似不相似法故。為欲除遣此三愚故，說蘊等三。
說此三故，除於身見。於總聚中起於身見，今知各異，此見即除。
約此身見所起諸惑，亦皆除遣。是以世尊說蘊等三。
根亦三者，婆沙師云：約信等根，有利、中、鈍。若為鈍根、
中根說蘊，此不能達處、界之義。若鈍根者，雖聞蘊、處，然不
能達十八界義。由此根異，故說三科。此等不然。若如是者，約
彼利根，即是處、界便應無用；若約中根，蘊、界無用；若約鈍
根，蘊、處無用。言先說蘊時，中、鈍不了，故復說處；以雖說
處，鈍根不了，故復說界。若如是者，但應說界，三根俱達，更
何用說蘊、處二耶？是故定應為利說蘊，為中現處，為鈍說界。
以廣、中、略，稱其根宜，是能普利一切，三科俱為有用。
樂亦三者，為宿習故，樂略、中、廣，是世尊隨其樂欲說此
三種。若不稱機為異說者，此即卻為不信之因。唯樂奢摩他者，
樂聞其略；樂奢摩他及毗鉢舍那者，樂聞其中；唯樂毗鉢舍那者，
樂聞其廣。故現此三。現此三者，為顯擇法。故論云：擇法不生，
惑無由滅等。
論：何緣世尊，說餘心所，總置行蘊，別分受、想，為二蘊
耶？
釋曰：何故有此問耶？為前說云：愚於心所總執為我，為此
世尊分別心所為受、想、行蘊。若欲為遣心所愚故，分別心所立
三蘊者，即應一一委細分別，何故唯分受、想二種，立為二蘊，
餘心所等，共為行蘊？欲知其因，故有斯問。
論：頌曰： 諍根生死因，  及次第因故， 
 於諸心所法，  受想別為蘊。 
論曰：諍根有二，謂著諸欲及著諸見。此二，受、想如其次第
為最勝因。味受力故，貪著諸欲；倒想力故，貪著諸見。
釋曰：「諸欲」者，欲謂貪求。求五妙境也。於五境中，愛味受
著。「著諸見」者，見略有五，謂身見等。若廣，即分六十二種。於此
見中，以倒想故，貪染執著。為著此欲及著見故，即有諍興。諍何以
興？謂由受、想為其因也。生諍之因為唯此二，為更有餘？雖更有
因，非為最勝。故論說云：「此二，受、想如其次第為最勝因。」此二何
以為最勝？論就釋云：「味受力故，貪著諸欲；倒想力故，貪著諸見。」
以貪著故，即為諍因。貪著欲諍，多約在家；貪著見諍，多約出家。
何以得知貪著欲諍多約在家？以契經云：為由染著貪欲因故，俗與
俗諍，乃至廣說。何以得知貪著見諍多約出家？以聖教中諸出家
者，非法法想，法非法想，各執異見，互相為諍。出家外道，無我我
想，乃至戒禁取等見中起諸倒想，互興於諍。言「味受」者，謂樂受唯
於受，故云「味受」。受即味故，持業釋也。以何味受？謂以貪。
貪染之受，依主釋也。或受中有味，味謂貪欲，即第七轉所依聲攝。
依受有味，緣受起愛，愛彼資受之境，於彼境中貪著。諸資受境者，
即五境也。
問：若言因想有諸見者，如見諦者，雖有其想，然無諸見，如何得
言想為見因？
答：因倒想故，即起諸見。若無倒想，諸見即無。此見諦者雖有
其想，然非顛倒，不為見因，故無諸見。此不應執。顛倒知之，無明
與見而為其因。以此無明無知為性，行相隱覆；見是慧性，行相明
利。故彼無明不為見因，與此無明相應倒想，能為見因。應知境中，
不如理知，顛倒執故，故起諸見。如有頌云：
 如魚處泥中，  躍水令渾濁； 
 無明中倒想，  污慧亦復然。 
以此知由倒想故，貪著諸見，無明中想與見為因。
論：又生死法，以受及想為最勝因，由耽著受、起倒想故，生死輪
迴。由此二因及後當說次第因故，應知別立受、想為蘊。其次第
因，鄰次當辯。
釋曰：此受與想，非唯諍因，亦是生死之最勝因。何以為生死之
勝因？論自說云「由耽著受、起倒想故，生死輪迴。」「耽著受」者，愛
行有情；「起倒想」者，見行有情。言「耽著」，是堅執義。「倒」者四
倒。生相續時，由四倒想，受生有而六。頌云：
 「倒心趣欲境，  濕化染多受。」 
此中約義，現是生死因之因故。貪著及倒想是生死因，受、想是
生死因之因。以受、想故，為彼貪著，及以顛倒。由貪著、倒故，受生
死中。
非唯約諍根因及生死二義，別立受、想為蘊，亦可約後蘊次第
<pb n="52"/>
中，粗、染、器及界等四義，別立受、想，以為二蘊。粗等四因，次下
當釋。
論：何故無為說在處、界，非蘊攝耶？
釋曰：何因作此問耶？世尊說法，非無因緣；法相攝屬，皆有由
致。未知何因此無為法蘊所不攝，欲顯其因，故有斯問。
論：頌曰： 蘊不攝無為，  義不相應故。 
論曰：三無為法，不可說在色等蘊中，與色等義不相應故。謂體
非色乃至非識。亦不可說為第六蘊，彼與蘊義不相應故。聚義是
蘊，如前具說。謂無為法，非如色等有過去等品類差別，可略
一聚，名無為蘊。
釋曰：若說無為蘊，所攝者應有二義：或應說在五蘊之中，或可
更應立第六蘊。若說無為在五蘊中，義為不可。立第六蘊，理復不
然。何以不許攝在蘊中？此非是色，亦不是識，於何處攝？色是變
壞，無為不爾；廣說乃至識能了別，此無是用。故俱不攝。如何不許
為第六蘊？蘊是聚義，無為不爾，故不可立為第六蘊。如論釋云：
「謂無為法，非如色等有過去等品類差別，可略一聚，名無為蘊。」
問：無為若非實有體性，不為蘊者，其理可然。既言是有，如何
不許眾多積聚成無為蘊？如彼色等，有過去等品類差別，可略一聚，
說為色蘊。無為亦爾，何妨有多，即積聚無為，為無為蘊？
答：聚有二義：一者，各在異處，收攝積集令在一處，名之為聚。
二者，三世之法，可以智慧略為一世，名之為聚。其無為法無此
二義，如何名聚？故不可立為第六蘊。
論：又言「取蘊」，為顯染依；染、淨二依，「蘊」言所顯。無為於
此，二義都無，義不相應，故不立蘊。
釋曰：蘊有二義：一者染依，謂是「取蘊」；二染淨依，謂即是
「蘊」。無為都無此二種義。一、非染依，染依是有漏，無為非漏，
故不為依。二、亦不與染、淨為依：以不隨增諸煩惱故，不為染依；非
道諦故，不為淨依。不可立為無為蘊。
論：有說如瓶破非瓶，如是蘊息應非蘊。
釋曰：如說「瓶」破不復名「瓶」，如何蘊息復名為蘊？且如擇滅、
非擇滅，是滅蘊之滅，如何復得名之為蘊？唯獨虛空，又不應成無為
蘊也。論主不許此師所說，故次論云：
論：彼於處、界，例應成失。
釋曰：此若依蘊作如是，其義可然，於處、界中，復如何說？以言
蘊息不復為蘊，如是處、界息，二應非處、界，喻並如前。處及以界，
既與蘊同，無為即應三科不攝。
有二師云：無如是失。且如蘊滅，蘊所攝者悉皆滅盡。如是處、
界雖則息滅，此所攝者非滅盡，故不為例。
復有餘說：此之「息」言，非顯斷空，非擇滅體非是斷故。此言意
顯：若於是處，蘊相都無，名為蘊息。三無為上，聚義都無，可名蘊
息，非門、族義於彼亦無，故不應例。此釋與頌，義善相符。
論：如是已說諸蘊廢立，當說次第。
釋曰：上釋聚是蘊，蘊不攝無為，故云「廢立」。是則立蘊別於
處、界。「當說次第」者，世尊起教，道慧為先，依何說蘊如是次第？
論：頌曰： 隨粗染器等，  界別次第立。 
論曰：色有對故，諸蘊中粗。無色中粗，唯受行相，故世說我、手
等痛言；待二想粗，男女等想易了知故；行粗過識，貪、瞋等行易了知
故；識最為細，總取境相難分別故。由此隨粗立蘊次第。
釋曰：五蘊之中，色最為粗。何者為粗？有見有對，故名為
粗。有說得與五識為依，六識所緣，故名為粗。「無色中粗，唯受行
相。」非形段法應以相顯，故云粗也。如何「相顯」？如論自云「故世
說我、手等痛言」。「待二想粗」者，待故行、識，想即為粗，想
之作用易可知故。如論釋云「男女等想易了知故」。「行粗過識」者，
行方於識，行相易知，故云粗也。如論釋云「貪、瞋等行易了知
故」。有餘說云：行之造作相易可知，思願言「願我富樂福壽」等故，
是以言粗。「識最是細」者，望前諸法，識極微細。論自釋云「總取境
相難分別故」。「由此隨粗立蘊次第」者，隨所化機易了知故，如是隨
粗立蘊次第。粗易知，故先說；細難了，故後陳。
論：或從無始生死已來，男女於色更相愛樂，此由耽著樂受味
故。耽受復因倒想生故，此倒想生由煩惱故，如是煩惱依識而
生。此及前三皆染污識，由此隨染立蘊次第。
釋曰：如何隨染立蘊次第？色為染因，故先立蘊。以男女等，於
顯形色、聲、香、味、觸互相貪染。故論釋云「或從無始生死已來，男
<pb n="53"/>
女於色更相愛樂。」如經說云：無有一色互相染著如男女者，乃至觸
等應知亦爾。廣說如經。何因於色更相染著？此由受故，有斯耽
著。耽著者何？貪味樂受。受相應愛，貪不離欲，故云「耽著」。論
自釋云：「此由耽著樂受味故」。有餘說云：已得之受於中貪著，未得
之受周遍追求，故云「耽著」。故云受蘊次於色蘊。以於受如是耽
著，此由倒想。倒想者何？謂苦為樂故倒想。此耽著者，唯是樂受，
必不耽苦。既於樂受生於樂相，有何顛倒？答云：此之樂受，若約行
苦、壞苦觀之，亦得為苦。今者決定生於樂想，故名顛倒。何以為瞋
起茲倒想？此由煩惱迷於無常、苦及不淨、非我理故，起於倒想。此
諸煩惱，行蘊所攝。如是煩惱依何而生？此依識生。此復能引，續
生後識。此諸煩惱依識而生，復能染識。論自釋云：「此及前三皆染
污識」。「由此隨染立蘊次第」者，何處染？因何染？如何染？誰能
染？此染誰？依如是義，立蘊先後。
論：或色如器，受類飲食，想同助味，行似廚人，識喻食者，故隨
器等立蘊次等。
釋曰：色何喻器？為受依故。受何喻食？餐啖性故。有說此能
增益損滅有瞋身故，故受喻食。何以想同助味？以取可意、不可
意相助於受故。以此助故，受相明了；由倒想故，於受生貪，是以想
同助味。有說由取怨、親、處中等相助生受故，想同助味。行何以
喻廚人？能造作故。由思、貪等業煩惱力，愛、非愛等異熟生故。
識何以喻食者？能取境故。有一說云：執有我故，故喻食者。復有
說云：有情本中為主勝故，識為上首，受等生故，故識喻食者。
論自結云：「故隨器等立蘊次第」。
論：或隨界別立蘊次第。謂欲界中有諸妙欲，色相顯了；色界靜
慮有勝喜等，受相顯了；三無色中取空等相，想相顯了；第一有中思
最為勝，行相顯了。此即識住，識住其中。顯似世間田種次第，
是故諸蘊次第如是。
釋曰：「謂欲界中有諸五妙欲，色相顯了」者，以欲界中色最為
勝，諸根境色皆具有故。
「色界靜慮有勝喜等，受相顯了」者，受差別，靜慮差別。初、二
靜慮中，約修得定，俱有喜受故；二靜慮次，有樂及捨二受。約生得
定，如論頌云：「生靜慮從初，有喜樂捨受，及喜捨樂捨，唯捨受如
次。」有餘說云：色界受勝，於生死中，諸勝妙受，具可得故。由是
等故，色界受勝。
「三無色中取空等相，想相顯了」者，彼地取相最分明故，故云
「想相顯了」。此無色中同是捨受，不可分別，受非勝。有說餘靜慮
中各攝受支，三無色無，唯取空等，以此即是想之作用。
「第一有中思最為勝，行相顯了」者，彼中即是思之大果，
思於行蘊最為殊勝。何蘊中何者最勝，即名「顯了」。故云「思最為
勝，行相顯了」。所以依此立為行蘊。
「此即識住」者，識住有四：一、色近行，謂即欲界；二、受近行，謂
即色界；三、想近行，下三無色；四、思近行，謂第一有。此之
四蘊是識所住，故論云「識住其中」。「識住其中」者，以貪愛故，故住
其中。
「顯似世間田種次第」，先有其田，後方下種，四蘊如田，識猶種
子，是世尊先說四蘊，後說於識。故論云「是故諸蘊次第如是」。
論：由此五蘊無增減過。即由如是諸次第因，離行別立受、想二
蘊，謂受與想，於諸行中，相粗生染，類食同助，二界中強，故別立
蘊。
釋曰：「由此五蘊無增減過」者，以粗等四立蘊次第，故蘊唯五，
無減無增。「即由如是諸次第因，離行別立受、想二蘊，謂受與
想，於諸行中，相粗生染，類食同助，二界中強，故別立蘊」者，諸
心所中，受想最粗，及為染因，以喻餘食，及為助味，二界強勝，故離
行蘊別立二蘊。
論：處、界門中，應先辯說六根次第，由斯境、識次第可知。
釋曰：且此六根有二因勝：一者與識為依，二者能取境界。故隨
所依，立能依識；隨能取法，立所取境。故言「先辯說六根次第」。依
此六根，餘境、識等次第可知。
論：頌曰： 前五境唯現，  四境唯所造， 
 餘用遠速明，  或隨處次第。 
論曰：於六根中，眼等前五唯取現境，是故先說。意境不定，三
世、無為，或唯取一，或二三四。
釋曰：六根之中應先說意，以一切法，意為先故。何以置此
<pb n="54"/>
先說餘根？意根之前說餘五者，以此五根唯取現境。現世近故，所
以先說；過、未遠故，所以後說。現在之法，實有處所，作用分明，緣
如是定，故先說。意境不定，為緣現境，如緣地心；有緣過去，如宿住
事；或緣未來，如欲願知；或緣三世，如觀諸行皆是無常；或不勝世，
如緣滅知；或緣三世及以非世，如一切法皆無我觀。以緣如是境不
定故，意根後說。
論：所言「四境唯所造」者，前流至此，五中前四，境唯所造，
是故先說。身境不定，或取大種，或取造色，或二俱取。
釋曰：五根之中應先說身，以最大故，餘根依此少分立故。何以
後說，先說餘根？身根之前說餘四者，此四之境唯是所造，定故先
說。身根不定，或取大種，或取所造，或二俱取，所以後說。
論：餘謂前四，如其所應，用遠速明，是故先說。謂眼、耳根取遠
境故，在二先說。二中眼用遠故先說，遠見山河不聞聲故。又眼用
速，先遠見人撞擊鐘鼓，後聞聲故。
論：鼻、舌兩根用俱非遠，先說鼻者，由速明故。如對香美諸飲
食時，鼻先嗅香，舌後嘗味。
釋曰：四根之中應先說舌，以此根依，能起言說及生聞慧，作用
大故。又復對於眼、耳二根，理應先說鼻、舌等二。以此二根能取段
食香、味等境資養身故，眼、耳二根無如是能。功能多者，何故後
說，功用少者，越此先論？眼、耳、鼻三，取境遠速，所以先說。舌根
不爾，所以後說。眼、耳二根，能取遠境，故此說在鼻、舌二前。就
眼、耳中，眼復逾遠，是以先耳。何以得知能取遠境？「遠見山河不
聞聲故。又眼用遠速，先遠見人撞擊鍾鼓，後聞聲故。」是以眼根，說
先於耳。又眼、耳二取遠速境，故先說在鼻、舌二前。「鼻、舌兩根用
俱非遠，先說鼻者，由速明故。」鼻、舌二中先說鼻者，以鼻取境速明
於舌。論自釋云：「如對香美諸飲食時，鼻先嗅香，舌後嘗味。」舌望
身根，舌先知味，身後覺觸。次第如是。此中迸說四之次第，謂彌
速逾遠。如舌望身，舌取境速；鼻望於舌，鼻復彌速；耳望鼻、舌，
耳取境遠；眼望於耳，眼復逾遠。
問：如何得知鼻根取境速於舌根？
答：如前已說，「如對香美諸飲食時，鼻先嗅香，舌後嘗味」，以是
故知，鼻根取境速於舌根。
問：若如是者，鼻根應能離中知境，以境未至即能知故。
答：鼻根唯取合中知境，如對香美諸飲食時，風吹香氣觸於鼻
根，雖不能知食中之味，然先能取食中之香：食未至舌，鼻根先已取
其香氣。不是食，是食之氣，食之類也。或此食氣是食極微。吸氣
觸鼻，即先知也。
論：或於身中，隨所依處上下差別，說根次第。謂眼所依最居
其上，次耳、鼻、舌，身多居下，意無方處，有即依止諸根生者，故最後
說。
釋曰：眼、耳、鼻根，理實齊等，猶如花鬘，然由依處上下差別，說
根次第。意根亦得言依五根，以五識身依五根生，意識復依無間已
滅五識生故，由斯故「有即云依止諸根生者」。六識非色，無有方
處，所以後說。
有餘頌云：前五用先起，五用初二遠，三用初二明，或隨處次第。
於六根中，眼等前五，於色等境先起功用，意後方生，是故先說。如
本論言：色等五境，五識先識，意識隨識。為自識依及取自境，應知
俱是眼等功用。於五根中，初二用遠，境不合故，所以先說。二中眼
用復遠於耳，引事如前，是故先說。鼻等三用，初二分明，故鼻居先，
舌次，身後。如鼻於香能取微細，舌於甘苦則不如是；如舌於味能取
微細，身於冷暖則不如是。彼說不然。
若色等識，五識先受，意識後知，云何夢中能取色等？有餘師
說：夢中憶念先所受境，若不爾者，諸生盲人於其夢中亦應取色。
此亦不爾。夢中非唯能憶念彼曾所受境，如覺寤時，取彼彼境夢中
所見，覺已，為必定分明憶念，如於覺位所見之事。覺位所見，後能
憶念，如是應知，夢中所見後亦能憶。或有覺時未曾見事，於夢中
見，如何說言：若是覺時所見之境，爾乃方於夢中得見？若言此是前
生所曾見之境者，即生盲人，應於夢中亦能見色，以於前生曾見色
故。故所說言「五識先受意後方知」者，理定不然。然對法言「色等
五境，五識先取，意識後知」者，約容有說，非盡如是。
問：夢中所見色等五境，為是實有，為非實有？
有說云：「此是實有。如定境色，清潔分明，無所障礙，如空界
色。夢所見境，亦復如是。」此說不然。如夢中所見象、馬山等，此
<pb n="55"/>
即不名清潔分明及無障礙，非如前說定中所見。毗婆沙師若言「夢
中所見山雖不清潔，有所障礙，然此實清潔分明，無有障礙，以夢覺
已無所有故」者，此即應是無所緣知，以於清潔彩色作不清潔等
見故。若更徵結，恐文繁雜，故今且止。
論：何緣十處皆色蘊攝，唯於一種立色處名？又十二處體皆是
法，唯於一種立法處名？
釋曰：論主何因有如是問？以前頌言：「此中根與境，許即十處
界」。此中五根、五境，十處同立色蘊，體皆色故。何因聖教唯於
一處目為色處，餘之九處更立別名？餘九既各異名之處，一何無別
號？又前頌云：「若離擇法定無餘」，明十二處體皆是法。既皆是
法，何唯於一立為法處，餘處即不然？欲尋本因，作斯問。
論：頌曰： 為差別最勝，  攝多增上法， 
 故一處名色，  一名為法處。 
論曰：「為差別」者，為令了知境有境性種種差別，故於色蘊，就
差別相建立十處，不總為一。若無眼等差別想名而體是色，
立名色處。此為眼等名所簡別，雖標總稱而即別名。
釋曰：雖十色處體皆是色，又十二處體皆是法，此若但以一名呼
之，即此十處及十二處如何分別？今為差別此等義故，所以立一以
為色處，一為法處，此所餘者各立別名。十色處中，餘之九處各為別
名，此之一處雖無別名，還能異彼餘之九種。如十人中九有別名，
一無異號但呼為人，雖無別名亦簡餘九。十二處中法處無名，例
亦同此。餘義如論，文易可知。
論：又諸色中，色處最勝，故立通名。由有對故，手等觸時
即便變壞；及有見故，可示在此、在彼差別。又諸世間唯於此處
同說為色，非於眼等。
釋曰：又復應知，十色處中色處最勝。如何最勝？有三義勝：
一由有對，手等觸時即便變壞；二由有見，可指示在此、彼差別；
三由世間唯於此處同說為色，非於眼等。以此三種最勝義故，立
色通名。又諸世間，唯指此處名之為色。諸大論師，亦隨世間，
非於聲等立色名故。諸佛如來，亦隨世間，說此為色。
論：又為差別立一法處，非於一切，如色應知。又於此中，
攝受、想等眾多法故，應立通名。又增上法，所謂涅槃，此中
攝故，獨名為法。
釋曰：法處差別，其義如前釋色處說。此之法處最勝義者，
有二因緣。一者，此中攝受、想等眾多法故。又於此中攝品類法
名諸法，如七覺支攝於擇法。餘義類中更有眾多帶法名者，且
如擇法、覺支法、智法、隨念法、證淨法、念住法、無礙
法、實法歸。此等法名有無量種，一切攝在此法處中。故立通名，
獨為法處。二者，最增上法，所謂涅槃，此中攝故，特名為
法。以斯二義，獨得此名。
論：有餘師說：色處中有二十種色最粗顯故，肉、天、聖慧
三眼境故，獨立色名。法處中有諸法名故，諸法智故，獨立法
名。
釋曰：十色處中，唯除色處，餘諸處中無如是等眾多品類諸
色差別，以品類多，故說為粗，立為色處，非餘處也。「肉、天、
聖慧三眼境」者，肉眼如人，天眼謂天。聖慧眼者，謂即諸聖以
無漏智緣一切法。肉、天二眼一向緣色，色處為境。肉眼唯緣
前所對境。天普緣四方、上下、障內、障外。肉眼緣粗，天眼緣
細，無漏慧眼，以此色處及餘諸法，以無常等行相緣之。是故色
處為三眼境。除此更無餘有色處，能為如是三眼之境，故唯此一，
得色處名。
「法處中有諸法名」等，獨立法名，義如前說。如上說言「色
有見故，可指示在此、彼差別」者，為言「在此」者，謂是近處；
言「在彼」者，謂即遠處。或「在此」者，在自依處；言「在彼」
者，在他依處。眼等五根以比量知，不可指示彼、此差別。香、
味、觸三，合中知故，根境觸對方乃可知，亦不可示彼、此差別。
雖即聲處唯可指示在某等方，不可指示言在某處。故唯色處為可
指示，非餘處也。言「一切法中涅槃最勝」者，有三因緣：一者
為是勝義善故，二者常故，三滅苦火及苦因故。以三因故，於一
切法最勝最上。最勝上法，法處攝故，故此法處十二處中獨標為
勝，得「法處」名。
論：諸契經中，有餘種種蘊及處、界名想可得，為即此攝，
為離此耶？
<pb n="56"/>
釋曰：何因有此問？起以契經中處處別說蘊及處、界，其類
甚多，未知為此蘊等中攝，為復如何？若非此攝，如前說云：「此
中蘊攝一切有為，取蘊唯攝一切有漏，處、界能攝一切法盡。」即
與前說義理相遠。若此攝者，攝在何所？又此不攝，謂契經中諸
蘊、處、界有何過失？即有諸佛所說一切語名之中不達體性愚迷
過失。是以此中必定須說。將尋此因，故有斯問。
論：彼皆此攝，如應當知。且辯攝餘諸蘊名想。
頌曰： 牟尼說法蘊，  數有八十千， 
 彼體語或名，  此色行蘊攝。 
論曰：諸說佛教語為體者，彼說法蘊皆色蘊攝。諸說佛教名
為體者，彼說法蘊皆行蘊攝。
釋曰：經部諸師，皆說佛教以語為體。語語是音聲，語聲為
體，故色蘊攝。毗婆沙師，說佛言教以名為體。此名等是不相應
法，故行蘊攝。對法諸師，雙以語、名為佛教體。彼論說云：佛
教云何？答：謂佛語言、許論、唱詞、語路、語音、語業、語表
是佛教。佛教當言善耶？無記耶？答：或善或無記。云何善？謂
佛善心所發語言，乃至語表。云何無記？謂佛無記心所發語言，
乃至語表。以此等義，故知佛教以語為體。又彼論云：佛教名何
法？答：名身、句身、文身，次第行列，安佈連合。以此義知，
佛教以名為體。此雖但言以名為體，理實兼以句、文為體。名者
何義？以此詮實義及世俗有體，故稱曰名。如「色」與「瓶」，
「無常」名及「人」，「色」及「無常」是實義有，「瓶」之與「人」
是世俗有。其句者何？謂顯所說義理周圓，故名為句。謂於何法，
了知作用，時有差別。如言「提婆達多將黑牛來構乳」等。其文
者何？謂即是字，如言「阿」等。
問：語、教異名，教容是語。名、教別體，教何是名？
答：要由有名，乃說為教，是故佛教體即是名。所以者何？
詮義如實，故名佛教；名能詮義，故教是名。由是佛教定
名為體，舉名為首，以攝句、文。如何得知牟尼法蘊有八十千？
由經說故，所以得知。如契經中阿難白佛：我聞世尊所說法蘊
八十千餘，我今受持。又餘經說有其八十千法蘊。
論：此諸法蘊，其量云何？
釋曰：雖知法蘊有八十千，然未能知一一法蘊量有幾何，是
以起問。
論：頌曰： 有言諸法蘊，  量如彼論說， 
 或如蘊等言，  如實行對治。 
論曰：有諸師言八萬法蘊一一量等<bf>《法蘊足論》</bf>。謂彼一一有
六千頌，如對法等法蘊足說。
釋曰：一師云：如<bf>《法蘊足論》</bf>有六千頌，如是八萬法蘊一
一各別，亦六千頌。唯謂其一，餘皆謝滅。以欲令知有如是等眾
多法蘊，故亦於此立法蘊名。
論：或說法蘊、隨蘊等言，一一差別數有八萬。謂蘊、處、
界、緣起、諦、食、靜慮、無量、無色、解脫、勝處、遍處、覺
品、神通、無諍、願智、無礙解等。一一教門，名一法蘊。
釋曰：佛所說法，如說五蘊從始至終，舉此一段，名一法
蘊。如是處、界，廣說乃至無礙解等，及謂善、不善十業道，
四攝等無量法門，一一教門，名一法蘊，共有八萬。
論：如實說者，所化有情有貪、瞋等八萬行別，為對治彼
八萬行故，世尊宣說八萬法蘊。
釋曰：「如實說者」，是決定說。以所化有情有貪、瞋、癡、
我慢、身見及尋、思等八萬行別，為對治彼八萬行故，世尊宣說
八萬法蘊。謂說不淨、慈悲、緣起、無常、相空、持息念等諸對
治門。
有一說云：前說蘊等無量法門，一一教門為一法蘊，如是共
有八萬四千。今言以所化有情有八萬行別，為對治彼，世尊故說
不淨觀等八萬法門。此即順顯「隨蘊等」言。無蘊等言，不為對
治有情病行，唐捐而說。故知前後諸師所說但是異名，尋其
義言，理即無別。
言「八萬行別」者，一類有情唯是貪行，一類瞋行，一類癡
行，一類慢行，或有一類是其見行，或有一類是其疑行。或有一
類是貪、瞋行，如是廣說乃至二合論。或有貪、瞋、癡行，如是
三三合論。或有內貪而外瞋，或為內瞋而外貪，如是舉貪為內乃
至疑為外等，互為內外。或有上品貪下品瞋，或有上品瞋下品貪，
<pb n="57"/>
如是六眠，歷上上乃至下下等九品，互為上中下差別，如是共成
八萬。
論：如彼所說八萬法蘊，皆此五中二蘊所攝。如是餘處諸蘊、
處、界，類亦應然。
釋曰：如此八萬法蘊，色、行二蘊所攝。諸餘經中諸蘊、處、
界，亦於此中蘊、處、界攝。如是蘊攝蘊，處攝處，界攝界。
論：頌曰： 如是餘蘊等，  各隨其所應， 
 攝在前說中，  應審觀自相。 
論曰：謂契經中諸蘊、處、界，隨應攝在前所說中，如此論
中所說蘊等，應審觀彼一一自相。且諸經中說餘五蘊，謂戒、定、
慧、解脫、解脫智見五蘊，彼中戒蘊，此色蘊攝；彼餘四
蘊，此行蘊攝。
釋曰：諸經所說蘊、處、界等，今於此中如何相攝？如此論
中所說蘊、處、界體相，應審觀彼自相、自體，隨應攝之。戒等
五蘊中，戒蘊是身、語業性，故色蘊攝；餘之四蘊是心相應法，
於此五蘊中除受、想二，非此性故，於行蘊攝。解脫即是有為
解脫，非是無為。有為解脫，勝解為體。解脫智見是慧差別，
以慧數攝。
論：又諸經說十遍處等，前八遍處無貪性故，此法處攝。若
兼助伴，五蘊性故，即此意處、法處所攝。攝八勝處，應知亦爾。
空、識遍處、空無邊處等四無色處，四蘊性故，即此意處、法
處所攝。
釋曰：十遍中除後空、識二種遍，餘八皆無貪為性。何者
為八？謂地、水、火、風、青、黃、赤、白。無貪善根，法處攝
故，此八遍處同無貪性，亦法處攝。此不孤起，必兼助伴，五蘊
性故，此即意處、法處所攝。五蘊如何與遍處等而為助伴？定隨
轉色，名為色蘊；與此相應受、想二法，為受、想蘊；與此無
貪相應受、想外，餘心所及得、相等，為其行蘊。同時心王以
為識蘊，此意處攝。餘之四蘊，法處所攝。
「攝八勝處，應知亦爾」者，「亦爾」之言，亦無貪性及有助
伴，五蘊為性，故亦意處、法處所攝，故言「亦爾」。
空、識二遍處及空無邊等四無色處，四蘊性故，即此意處、
法處所攝。以此決定無隨轉色，故四蘊性。
論：五解脫處慧為性故，此法處攝。若兼助伴，即此聲、
意、法處所攝。
釋曰：云何五？如經說云：一者聽聞法要；二者以大音聲讀
誦；三者為他廣說開示；四者獨處寂靜，思惟、籌量、觀察；
五者所有義趣，而能善取，隨一定相，於彼定相能善思惟，又善
了知，復善通達。且第一解脫者，經云：「具壽當知，若諸苾蒭、
苾蒭尼等，或有大師為說法要，或有隨一尊重有知同梵行者為說
法要如如大師，或有隨一尊重有知同梵行者為說法要如是如是。
於彼法要能正了知若法若義，由正了知若法若義便發起欣，欣故
生喜，心喜故身輕安，身輕安故受樂，受樂故心定，心定故如實
知見，如實知見故生厭，厭故能離，離故得解脫，是名第一解
脫處。是諸苾蒭、苾蒭尼等安住此處，念未住者能住正念，心
未定者能住正定，漏未盡者能盡諸漏，未得無上安隱涅槃者疾能
證得。
「復次，具壽！若諸苾蒭、苾蒭尼等雖無大師，或餘隨一尊重
有知同梵行者為說法要，而能以大音聲讀誦隨曾所聞究竟法要
如如，以大音聲讀誦隨曾所聞究竟法要如是如是。於彼法要能正
了知若法若義，由正了知若法若義便發起欣，欣故生喜，心喜故
身輕安，身輕安故受樂，受樂故心定，心定故如實知見，如實知
見故生厭，厭故能離，離故得解脫，是名第二解脫處。是諸苾蒭、
苾蒭尼等安住此處，念未住者能住正念，心未定者能住正定，漏
未盡者能盡諸漏，未得無上安隱涅槃者疾能證得。
「復次，具壽！若諸苾蒭、苾蒭尼等雖無大師，或餘隨一尊重
有知同梵行者為說法要，亦不以大音聲讀誦隨曾所聞究竟法
要，而能為他廣說開示隨所聞究竟法要，而能為他廣說開示隨曾
所聞究竟法要如如，為他廣說開示隨曾所聞究竟法要如是如是，
乃至安隱涅槃疾能證得，是名第三解脫處。
「復次，具壽！乃至亦不為他廣說開示隨曾所聞究竟法要，而
能獨處寂靜，思惟、籌量、觀察隨曾所聞究竟法要所有義趣如是
如是，乃至安隱涅槃疾能證得，是名第四解脫處。
<pb n="58"/>
「復次，具壽！乃至亦不獨處寂靜，思惟、籌量、觀察隨曾所
聞究竟法要所有義趣，而能善取隨一定相，於彼定相，能善思惟，
又善了知，復善通達如如，善取隨一定相，能善思惟，又善了知，
復善通達如是如是，乃至安隱涅槃疾能證得，是名第五解脫
處。」
此五即以名解脫處，以是生解脫之門，故名解脫處。解脫本
由智慧而得，故此五種皆慧為性。慧於法處所攝，故此五種亦
法處攝。若兼助伴，五蘊性故，即此聲、意、法處所攝。從他聞
法及心讀誦、為他廣說，此三一分，聲處所攝，以此等中皆有聲
故；此餘一分，及後二處全，意處、法處所攝。以後二中無有
一聲，故非聲處攝。以慧俱有心所、心王，是故意、法二處攝。
論：復有二處，謂無想有情天處，及非想非非想處。初處即
此十處所攝，無香、味故。後處即此意、法處攝，四蘊性故。
釋曰：又契經說此二處，一者有色有情，無想無異想，故名
「無想有情天處」。二者無色有情，超一切無所有處，入非想非非
想處具足住，如非想非非想天處。
「初處即十處所攝，無香、味」者，「初」即無想有情天處。
此中無香、味處故，餘十處攝。此中無心，如何於彼得有意處？
答：於生死二位有心故，得為意處，理亦無失。
「後處即此意、法處攝，四蘊性故」者，「後」即非想非非想
天處。此中除色，餘四蘊性故，唯意、法二處所攝。上處攝訖。
論：又<bf>《多界經》</bf>說界差別有六十二，隨其所應，當知
皆此十八界攝。
釋曰：如何<bf>《多界經》</bf>說六十二界？如彼經說：具壽阿難陀
白佛言：世尊！如何知者得界善巧？佛告阿難陀：若諸知者於十
八界如實知見，謂眼界、色界、眼識界乃至意界、法界、意識界。
阿難陀！知人於此十八界中，應如實知見。復次，有六界應如實
知見，謂地界、水界、火界、風界、空界、識界。又有六界應如
實知見，謂欲界、恚界、害界、無慾界、無害界、無恚界。又有
六界應如實知見，謂苦界、樂界、憂界、喜界、捨界、無明界。
復次，有四界應如實知見，謂受界、想界、行界、識界。復次，
有三界應如實知見，謂欲界、色界、無色界。又有三界應如實知
見，謂色界、無色界、滅界。又有三界應如實知見，謂過去界、
現在界、未來界。又有三界應如實知見，謂劣界、處中界、妙界。
又有三界應如實知見，謂善界、不善界、無記界。又有三界應如
實知見，謂學界、無學界、非學非無學界。復次，有二界應如實
知見，謂有漏、無漏界。又有二界應如實知見，謂有為界、無為
界。此二界應如實知見。阿難陀！若諸知者如是於界得善巧。如
是從前六至後二，一一未皆應言「阿難陀者，如是於此界得善
巧」。今恐文廣，故略去之。
此六十二界如何相攝？今當敘之。十八界如前所說。地等界
六，六中前四，即此觸界所攝；空、識二界，次下論中自釋其
相。欲等六界，此法界攝。此欲界言，非是三界地獄、傍生、鬼、
人及六欲天等二十處之欲界。若是三界之欲界者，即不應說恚、
害界，以此具有故。欲界者是欲貪。欲、恚、害，皆是心所，故
法界所攝。苦等六界亦是心所，故法界攝。受等四界中，前之
三界是心所故，亦法界攝。識界即此七心界攝。欲、色、無色三
界之中，欲界即此十八界攝；色界即此十四界攝，除香、味、鼻、
舌識四界；無色界此意界、法界、意識界攝。色、無色、滅三界
之中，前二如前所攝，滅界即此法界所攝。過去等三界，一一皆
此十八界攝。無間滅意雖準過去，此之種類通其三世。劣等三界，
但是欲、色、無色等三界之異名，攝如前說。善等三界中，善、
不善二，此色、聲、法及七心等十界所攝；無記界此通十八界攝。
有學等三界中，前二即此意界、法界、意識界三界所攝；非學非
無學界此通十八界所攝。有、無漏二界中，初界即此十八界攝；
後界即此意界、法界、意識界攝。有、無為二界中，前此通十八
界攝；後界此唯法界所攝。此上十八界為能攝，餘四十四界為所
攝，共為六十二界相攝意。
論：且彼經中所說六界，地、水、火、風四界已說。空、識
二界未說其相，為即虛空名為空界？為一切識名識界耶？
釋曰：論中何故作此問耶？如前論云：於餘所說蘊、界等，
應審觀自相，然後相攝，唯攝自性。今於地等六界之中，前之
四界如前已說，空、識二界未說其相。欲知其相，故有斯問。論
<pb n="59"/>
自答云：
論：不爾。
釋曰：此答：非即虛空，得為空界；非一切識，盡為識界。
論：云何識？
釋曰：此徵：若不爾者，其義云何？
論：頌曰： 空界謂竅隙，  傳說是明闇， 
 識界有漏識，  有情生所依。 
論曰：諸有門窗及口鼻等內外竅隙，名為空界。如是竅隙，
云何應知？傳說竅隙即是明闇，非離明闇，竅隙可取，故說空界
明闇為體。應知此體不離晝夜，即此說鄰阿伽色。傳說阿伽謂積
集色，極能為礙，故名阿伽。此空界色，與彼相鄰，是故說名鄰
阿伽色。有說阿伽即空界色，此中無礙，故名阿伽。此空界
色餘礙相鄰，是故說名鄰阿伽色。
釋曰：所言「空」者，非是虛空。何名「空界」？謂即竅隙。雖言
竅隙，然亦未知竅隙是何，故言「傳說是明闇」。「傳說」者，不樂
許之詞。以此皆極微，互不相觸，中間皆有竅隙。既皆如是，於中何
者名為空界，何者不名空界？以此故有「傳說」之言。若言明闇是空
界者，何用更說彼竅隙耶？對此，論云「竅隙即是明闇，非離明闇，竅
隙可取，故說空界明闇為體。應知此體不離晝夜」。以明是晝，闇即
是夜，此即空界。於何得知？謂竅隙可知。諸經論中有鄰阿伽色，
此即空界之異名。阿伽者，積集色。此何以名阿伽？阿者恒
義，伽者礙義。恒常礙故，故有此名。自礙、礙他，故名為礙。
空界唯為他礙，不能礙他，故與阿伽色別。此空界色鄰近阿
伽，故名鄰阿伽色。是阿伽類，非即阿伽；是色界、色處、色蘊
性義。
<bf>《對法論》</bf>云：是明闇二色之差別，名空界色。
經部諸師云：虛空之外，無別空界；空無實事，空界亦爾。
毗婆沙諸師云：空界有其實事（宗），經說內外空界故（因），
如地等（喻）。以可分別為內外故，知有實事，如地界等。如經說
云：內空界者，所謂眼竅，乃至廣說；外空界者，所謂空中及
門窗等諸有竅隙，非無為法。可言內外，以此故知虛空與空界異。
無有之法，亦定不可言其內外，是以知有實事。
阿闍梨眾賢云：離虛空外，實有空界。故世尊言：虛空無色、
無見、無對，當何所依？然籍光明，虛空顯了。此經意說：虛空
無為，雖無所作而有所依，謂容受一切光明。以果顯因，有實體
相。虛空無者，應無光明；既有光明，眼識所取，是色差別，
故有虛空。以能容受光明等故，實有虛空，理極成立。由此所說，
契經文句，顯二分明，各別實有。故知異空別有空界。又於色界
得離欲時，亦說斷此虛空界故。如世尊說：離色染時，心於五界，
解脫離染。唯餘識界不應說斷虛空無為，諸漏於中曾未轉故。
此理不然。經部諸師，不說光明與虛空別，亦不許光明為虛
空界。妄引契經，誠非此證。此中有隨一不成過。以自宗許光
明與虛空異，經部不許，故說此虛空無實事義。次下<bf>《根品》</bf>自
當廣釋。言斷虛空界者，義亦相違。經部亦不言煩惱於虛空中不
轉，與煩惱轉故，是以說斷。若不爾者，是則世尊即應唯言斷四
大種。能造斷故，諸所造色亦應例斷，何用更言斷虛空界耶？以
所說言光明即是虛空界，以此是所造色故。所說虛空有內外
者，約根、境說。以身內虛空能持身根，身外虛空持外諸色，
約所持事，故分內外，非謂虛空有內外也。
阿闍梨眾賢復作是說：如契經說，實有六界成假士夫。又是
有為，假士依故，猶如地等；又是有漏，說此為緣入母胎故。
此亦非理。此有所依不成及不定過。此中宗尚未立，何更言因？
虛空尚無實體，於中更何言有有為、有漏？既所立無體，能立立
何？為如虛空界有漏，故是色耶？為如心所等有為、有漏，故非
色耶？傍論且止，應辯本論。
論：諸有漏識名為識界。云何不說諸無漏識為識界耶？由許
六界是諸有情生所依故。如是諸界從續生心至命終心，恒持生
故。諸無漏法則不如是。彼六界中，前四即此觸界所攝，第五即
此色界所攝，第六即此七心界攝。彼經餘界，如其所應，皆
即此中十八界攝。
釋曰：非一切識盡為識界，唯有漏識得為識界。何以無漏識
不為識界？為此六界與生為依，緣六界有入胎等。如契經說：六
界為緣入母胎故。如前五界，與生為依，皆是有漏，如是識界
<pb n="60"/>
與生為依，應亦有漏，除此等餘不續生故。云何為生？所為內處。
此是有漏，是故所依亦是有漏。以此論云：「如是諸界，從續生
心至命終心，恒持生故。」如是六界，是有情生生、養、長因差別
轉，是生所依。生因謂識界，續生種故；養因謂大種，生依止故；
長因謂空界，容受生故。「諸無漏法則不如是」，由有情生
斷、害、壞等差別轉故，非生所依。地等前四，身之境故，此
觸界攝。第五空界，體是明闇，顯色性故，此色界攝。第六識界，
此七心界攝，謂五識全，二識少分。
上來釋體性及相攝訖

論卷第二

論：復次，於前所說十八界中，幾有見，幾無見？幾有對，
幾無對？幾善，幾不善，幾無記？
釋曰：自下簡釋諸法品類，委細分別有見等性，故有斯問，
餘如論文。何以此中唯分別界品類差別，不分別蘊、處之品
類？約界分類，相貌易知，文句簡略，善。約蘊、處分別品類，
即文句煩廣，分別有漏等義理難見。是以唯約界分別，不約蘊、
處。
論：頌曰： 一有見謂色，  十有色有對， 
 此除色聲八，  無記餘三種。 
論曰：十八界中，色界有見，以可示現此、彼差別，由此義准
說餘無見。
釋曰：十八界中，一界有見，所謂色界。頌雖不說，以義準
知。除色界外，餘皆無見。
問：豈不於前釋名義中，已說有以最勝故，以可指示此彼差
別。已說之事，何須重釋？
答：前雖已約十色界義說為最勝，今約十八界中差別，令知唯
此一界是有見故，無重說過。
問：見是何義？
答：約婆沙宗，眼名為「見」。色是眼境，此見俱故，名為「有
見」。約經部宗，眼識名「見」。色是彼境，以可指示在此、在彼，眼
識得生，名為「有見」。或色之差別可指示故，名之為「見」；色與差
別俱故，名之「有見」。有說此色有示現故，名為「有見」，可示在
此、在彼別故，如有所緣。
阿闍梨眾賢云：此色定與見俱，故名「有見」。由色與眼俱時
起故，如有伴侶。或此色於鏡等中有像可現，故名「有見」，可示如
彼，此亦爾故。不可說聲有谷響等應成有見，不俱生故。由說此
相，餘界無見，義準已成。
論：如是已說「有見」、「無見」。唯色蘊攝十界有對。對
是礙義。此復三種：障礙、境界、所緣異故。障礙有對，謂十色界
自於他處被礙不生，如手礙手，或石礙石，或二相礙。境界有對，
謂十二界、法界一分諸有境法，於色等境。故<bf>《施設論》</bf>作如是言：
有眼於水有礙非陸，如魚等眼；有眼於陸有礙非水，從多分說，如
人等眼；有眼俱礙，如畢舍遮、室獸摩羅及捕魚人、蝦蟆等眼；
有俱非礙，謂除前相。有眼於夜有礙非晝，如諸蝙蝠、鵂鶹等眼；
有眼於晝有礙非夜，從多分說，如人等眼；有眼俱礙，如狗、野
干、馬、豹、豺、狼、貓、狸等眼；有俱非礙，謂除前相。此等名為境
界有對。所緣有對，謂心、心所於自所緣。
釋曰：十八界中，十界有對，謂色蘊攝十有色界。<bf>《頌》</bf>唯言
「色」，若爾，法界中亦有色，何故非是有對中攝？以法界中雖亦有
色，於中亦有非色，法界不全是色，故此不攝。彼蘊所攝之十色
界，定全是色，故此所攝。「對」者，「礙」義，亦是恚義。今此何故
唯礙義，非是恚義？礙復非一，此別有三：障礙、境界、所緣異故。
「障礙有對」者，彼微聚色於虛空中所容受處生，此名自位；於中礙
他令不生，故名「障礙有對」。「如手礙手」，猶如左手於自住處，
若右手來附著左手，為左手礙故，不得於左手所住位中住，故名障
礙有對。「如石礙石」，道理亦然。或有手礙石、石礙手等，故
云「或二相礙」。又空界色為微聚色礙，故名「有對」。色界既爾，
餘聲等界，例此應知。「境界有對」者，如五根為五境礙，故名
境界有對。猶如眼根取一色時，被此色礙，故於餘色不轉。餘
根亦爾。論中言「十二界、法界一分」者，通六根、六識，及法界中
心所法界，此皆有境。約有境說，亦不相違。以此等義得決定故，
<pb n="61"/>
引<bf>《施設論》</bf>云「故<bf>《施設論》</bf>作如是言：有眼於水有礙非陸」。此中
礙是其見義，非謂礙故不見。如魚等眼於水中見，故名為礙。「有
眼於陸有礙非水，多分如人等眼」。言「多分」者，謂亦有人水中見
物。「有眼俱礙，如畢舍遮、室獸摩羅及捕魚人、蝦蟆等眼」。「畢
舍遮」者，謂水中羅剎，亦言水獸。此類水陸俱有，及水陸俱見。
「室獸摩羅」者，謂蛟龍也；其形如被，周匝有頭。此有多種，或云
「宜羅奚」，此名「執捉」。能繳纏人畜，其形如蛇。或名「竭揭吒」，
此云「角捉」。既得人畜，以角據地，堅執不放。此等水陸俱能見
色。餘如論文。「有俱非礙，謂除前相」者，如在胎內定夭壽
者，及滅盡定並無想定無想有情；此等現行者，及獸迦捺哩（二合）
祇，唐言「世界中間」，於兩世界中間生有情，彼此世界日月光明之
所不及，常幽闇故，非佛出世佛光所照，餘常不見，此亦黑闇地
獄之類也；及過去、未來眼，及卵殼內定夭壽者，此等水陸俱不見，
故云「俱非礙」。若約剎那，彼同分眼亦爾。「有於夜有礙非晝，如
諸蝙蝠、鵂鶹等眼」。「蝙蝠」者，名「伏翼」，肉翅，夜飛晝伏。「鵂
鶹」者，俗呼為「薰狐」，亦晝隱夜飛。此等皆夜見晝不見。「有眼
於晝有礙非夜，從多分說，如人等眼。」言「多分」者，人中亦有夜中
見者，如有一類竊盜云者。「有眼俱礙，如狗、野干、馬、豹、豺、
貓、狸等眼等」者，「等」謂熊、虎之類餘禽獸等。亦有一類人，或以
業力，或業力故，亦夜分見。此等晝夜俱見，文易可知。「有俱非
礙，謂除前相」者，如前第四句。論總結云：「此等名為境界有
對」。
「所緣有對，謂心、心所於自所緣」，心、心所法，約所緣起，
故名「所緣有對」。
論：境界、所緣，復有何別？若於彼法此有功能，即說彼為此
法境界。心、心所法執彼而起，彼於心等名為所緣。云何眼等於
自境界所緣轉時，說名有礙？越彼於餘，此不轉故。或復礙者
是和會義，謂眼等法於自境界及自所緣和會轉故。應知此中唯就
障礙有對而說，故但言「十有色有對」，更相障故。由此義準，說
餘無對。
釋曰：境界有對、所緣有對，相極相似，若無差別者，即不應別
說有境界有對及所緣有對。欲知此二差別之相，故作斯問。論自
答云：「若於彼法此有功能，即說彼為此法境界。」「功能」者，是作
用義。以諸根有取境作用，故說色等是根境界。如世亦言：如於
何處我有功能，即說彼為我之境界。
「心、心所法執彼而起，彼於心等名為所緣」者，如羸弱人依
杖而起，心、心所法亦復如是，緣境而起，非境不起。此說何
義？境是眼之所有，亦是心、心所之所有。所緣唯是心、心所，
非餘。夫言「對」者，是不轉義。猶如水流，堤等礙故，不復流住，
名為「不轉」。今者眼等於境界等轉，翻名有對，與世間相違，故起
問言：「云何眼等於自境界所緣轉，說名有礙。」論自答云：「越彼於
餘，此不轉故。」此中「礙」者，是不轉義，非是轉義。以被此境礙，
故於餘境不轉。是以不與世間相違，隨世所說故。
「或復礙者是和會義，謂眼等法於自境界及自所緣和會轉故」
者，「自境轉」者，取彼根，緣彼識，名自境轉。隨取何境之眼根，亦
緣此境而生眼識。取此境眼，緣此境識，俱滯此境，故名「有對」。
已說三種有對，然亦未知十色界等是何有對。論自釋云：「應
知此中唯就障礙有對而說，故但言十有色有對，更相障故。由此
義準，說餘無對。」
「更相障故」者，如色能礙聲、聲能礙色等，於自位中障餘生
故。以十色界微聚性故，更相障礙。總意云：眼等色等是障礙有
對；眼等及心、心所是境界有對；唯心、心所是所緣有對。五境唯
障礙有對；五根通二有對，謂障礙、境界；心、心所亦二，謂境界、所
緣。以此為四句分別等。
論：若法境界有對，亦障礙有對耶？應作四句，謂七心界、法
界一分諸相應法，是第一句；色等五境，是第二句；眼等五根，是第
三句；法界一分非相應法，是第四句。
釋曰：「七心界及法界一分諸相應法，是第一句」者，心、心所
法有彼境故，故名境界有對。非障礙有對，非微聚故。「五境是第
二句」者，境是微聚，故名障礙有對。自是其境，非有境故，非境界
有對。「五根是第三句」者，體是微聚故，能取境故，亦是障礙有
對，亦是境界有對。「法界一分非相應法，是第四句」者，此中不相
應及無為無恚，此等皆無自位處所，自他不能為障，故非障礙有
<pb n="62"/>
對；以無取境用故，非有境故，非境界有對。
論：若法境界有對，亦所緣有對耶？應順後句，謂若所緣有
對，定是境界有對。有雖境界有對，而非所緣有對，謂眼等五
根。
釋曰：「句」者，是顯義句，謂因此句能顯彼義。此一問中有其
二句，初句云「若法是境界有對」，第二句云「亦所緣有對耶」。若
所答之人先舉初句，名「順前句答」；若先舉第二句，名「順後句
答」。句以如是。若狹問寬，即順前句答；若以寬問狹，應順後句
答；若互有寬狹，即作四句。此中以寬問狹，故論云「應順後句」。
「謂若所緣有對，定是境界有對」，以心、心所仗境而起故，
境界、所緣，不可相離，是知心、心所法非境不轉，若是所緣，必是
境界。故答此問，定順後句。
「有雖境界有對，而非所緣有對，謂眼等五根」者，約此五根，
境與緣有其差別。五根唯能取境，心、心所等能取於境，亦能緣境，
故成差別。五根唯能取境，而無能緣。以是根故，能取境故，
是境界有對。非心、心所，非能緣故，非所緣有對。
論：此中大德鳩摩羅多作如是說：是處心欲生，他礙令不
起，應知是有對，無對此相違。此是所許。
釋曰：此師意云：所依、所緣中間，有他法礙，令識不起，故名
「有對」。所依者，謂五根；所緣者，謂五境。此二中間，五識被他
法障，故不得起，是以十界名有對。「無對此相違」者，隨於何境，
識生無障，此名無對。如意界、法界中間，無法能障意識，令其不
生，故名無對。然以義準，應知七心界及法界是其無對。
論：如是已說「有對」、「無對」。於此所說十有對中，除色及
聲，餘八無記。謂五色根，香、味、觸境，不可記為善、不善性，
故名無記。有說不能記異熟果，故名無記。若爾，無漏應唯無記。
其餘十界通善等三，謂七心界與無貪等相應，名善；貪等相應，名
為不善；餘名無記。法界若是無貪等性相應等起擇滅，名善；若貪
等性相應等起，名為不善；餘名無記。色界、聲界，若善、不善
心力等起身、語表攝，是善、不善，餘是無記。
釋曰：「於此所說十有對中，除色及聲，餘八無記」者，此八定
是無記性攝。何以得知此定無記？以頌云「餘三種」。餘既
通其三性，以是故知，此八定唯無記。何名無記？以不能記，故名
無記。五根三境，不可說為善、不善性，故名無記。論自釋云：「不
可記為善、不善性，故名無記。」應贊毀法，可記說在黑、白品中，名
為有記。若於二品皆所不容，體不分明，名無記法。
「有說不能記異熟果，故名無記」者，以不能記可愛、可惡二異
熟故，名為無記。論主不許後師所說，故有難云：「若爾，無漏應唯
無記」。亦不能招可愛、可惡異熟果故。此二說中，前說為善。
「其餘十界通善等三」者，此等定通三性，不得言唯通一、二性
等。所言「善」者，善謂捨惡，是違惡義。或復「善」者，名慧攝受。
謂若諸法慧所攝受，或攝受慧，皆名為善。或復「善」者，是吉祥
義。能招嘉瑞，如吉祥草。或復「善」者，是善巧義。為可贊法，
名之為善。誰有善者，能為「可贊」之法。翻此即釋「不善」名義。
此之十界，以因故通其三性：一者性，二者相應，三者等起。此之
三因，非俱時遍。於十界中，七心界是相應，以相應通於三性：與
無貪等五法相應名善，與貪等五相應名不善，與無記相應名無
記。法界所攝品類眾多，於中諸法具其三因，故通三性：無貪等五
是善性，此相應心所等是相應善，無恚及得、相等不相應行是等起
善，擇滅是勝義善；除於擇滅，餘若翻此，名為不善；餘名無記。
色、聲二界一向約等起，通善、不善、無記。故論云：「若善不善心
力等起身、語表攝，是善不善，餘是無記。」
有一師說：其五識身皆無分別，又唯一念隨在境中，非如意
識，云何立為善、不善性？此理不然。
若謂五識無分別故非善不善，有大過失。或等引中所有意識
皆無分別，應非善性。又五識身，非無分別，許與尋、伺恒相應故。
又雖一念隨在境中，誰遮相應有信、貪等？由有意識，雖復一念隨
在境中，而成善惡。故不應用此所說因，遮五識身善不善性。化
地部說：前四識身但異熟生，唯無記性；身識有時轉變生故，與意
識俱通有記性。此說非理。與契經中立六愛身義相違故。
彼部復云：如彼經說：眼觸無間所生貪愛，名眼觸生。言無
間者，明知彼約別剎那說。此釋非理。受等同故，六六經中說眼
觸生受、想、思等，非不許彼與眼觸等俱時而生。又經唯言眼觸
<pb n="63"/>
所生受等，無「無間」言，汝宗所加，謬取經意，是故不應作如是
釋。
然諸眾生有種種性，或軟煩惱，或利煩惱。軟煩惱者，要先發
起虛妄分別，然後煩惱方現在前。利煩惱者，不待分別，境纔相
順，煩惱便起。由此道理，或有先起染污餘識。
如前所說，七心界約相應通其三種；法界通四種善、三種不
善、四種無記；色、聲二界約等起通三。如是等義，許極成立。
論：已說「善」等，十八界中幾欲界繫？幾色界繫？幾
無色界繫？
頌曰： 欲界繫十八，  色界繫十四， 
 除香味二識，  無色繫後三。 
論曰：繫謂繫屬，即被縛義。欲界所繫，具足十八；色界所
繫，唯十四種，除香、味境及鼻、舌識。除香味者，段食性故。離段
食慾，方得生彼。除鼻、舌識，無所緣故。若爾，觸界於彼應無。
如香、味境段食性故，彼所有觸非段食性。若爾，香、味類亦應然。
香、味離食，無別受用。觸有別用，持根、衣等。彼離食慾，香、
味無用。有根、衣等，故觸非無。
釋曰：此十八界，欲界具有，無有一界不屬欲界。故論云：「欲
界所繫，具足十八。」言「繫」者，是非離義。為欲貪繫，不得生離。
論自釋云：「繫謂繫屬，即被縛義。」於欲界中雖具十八，然十八
中法，非盡屬欲界，無漏無為不繫欲界故。
色界所繫有其十四，於十八中，除香味二境、鼻舌二識。何故
彼中無其香、味？答：此唯段食性故。彼無段食，故無香、味。
彼中何以無段食耶？答：彼無用故，如無色界。
色於彼何以不須段食？論自釋云：「離段食慾，方得生彼」，是
以不須。如離色已，生無色界。
又彼何以無鼻、舌識？論自釋云「無所緣故」。無所緣境，識
不生故。如無色界，眼、耳等識，無其境故，識亦不起。無香、味
因，義未具故。
復起問云：「若爾，觸界於彼應無，如香、味境，段食性故。」
答云：觸界若唯段食性者，誠如所難。以觸有二：段食性、非段食。
非段食性者，何妨彼有？論自釋云：「彼所有觸，非段食性。」
又問：「若爾，香、味類亦應然。」如觸，有是段食性，有非段食
性。香之與味，亦應如是，有是段食、非段食故。非段食性者，色
界應有。答：此難不齊。香、味二界，離於段食，更無別用；觸離段
食，更有別用。然香、味境，離段食無，可爾無過。觸即不爾，
離段食外，更有別用，以能為彼色界根依，謂四大種，即此大種
名之為觸。若色界無觸，應無大種；既無大種，即無所造；既無能、
所造色，應同無色，不名色界。
所言「持」者，彼色界天有所居宮殿、所依地等，行住坐臥，必
有觸對宮殿等故。
言「衣」者，色界中有，尚與衣俱；豈況本天，無衣裸露？既
有衣服，即有聚集，可秤輕重，所造觸生。香、味不然，故彼非有。
然觸於彼更有別用，具三因故，如上所說：持義、根所依義及
衣義等，故觸非無。
論：有餘師說，住此依彼靜慮、等至，見色、聞聲、輕安俱起，有
殊勝觸，攝益於身。是故此三，生彼靜慮，猶相隨逐。香、味不爾，
故在彼無。
釋曰：言「餘師」者，謂即大德室唎羅多。說如是意，謂住此界
修彼定者，生彼界已，亦同因中所修得定。謂修定者，約其靜定，
發天眼、耳，見色、聞聲，有輕安俱殊勝觸。殊勝觸界，攝益於身。
故知生彼靜慮亦有此三，謂見色、聞聲、輕安俱觸。香、味二境，修
定之者，因中無用，故生彼界，香、味亦無。
論：若爾，鼻、舌彼應非有。如香、味境，彼無用故。
釋曰：此中論主於尊者室唎羅多所說更無徵斥，將欲出彼毗
婆沙師所說之過，故復論云：若如是者，鼻、舌二根，彼應非有。如
香、味境，彼無用故。
毗婆沙師立量云：色界無香、味（宗），彼無用故（因），如女、男
根之境（喻）。此中毗婆沙師約體有無，及有用、無用為因。言若
有其用即有，無所用即無，故論非之。若以無用故為因者，即鼻、
舌二根，彼應非有。不能與識為其依故，不緣境故。此中因有不
定過：為如香、味，彼無用故，彼界無耶？為如鼻、舌，彼無用故，彼
界有耶？毗婆沙師救彼因云：
<pb n="64"/>
論：不爾。二根於彼有用，謂起言說，及莊嚴身。
釋曰：毗婆沙師立量救云：彼色界中有鼻、舌根（宗），彼有用
故（因），猶如眼根（喻）。彼中鼻、舌如何有用？有二種用：一者起
言說，二為莊嚴身。若無此二，身不端嚴，及不能起言說等故，是
以二根決定有用。
論主難云：雖說鼻、舌有用之因，此亦不定。
論：若為嚴身及起說用，但須依處，何用二根？
釋曰：如婆沙師說二用因，是則但約二根依處，不在其根。以
莊嚴身及起言說，唯要依處，何用根為？根是淨清色，非現量得，
何能嚴身及起言說？為如鼻、舌依處，有嚴身用故，應是有耶？為
如二根，無嚴身等用故，彼應無耶？彼復救云：
論：如無男根，亦無依處；二根無者，依處亦無。
釋曰：毗婆沙師意，欲成立有用因，故引證救云：若離於根，無
別依處；要定有根，方有依處。言依處有用者，即是根有用義。猶
如男根。彼無男根亦無依處，明知彼有鼻、舌根故，方有依處。依
處有用，定知根亦有用。
又，非色界中，離鼻、舌二根有別依（宗），與根為依處故（因），
猶如男根依處（喻）。論主將出喻中之過，故復論云：
論：於彼可無男根依處，彼無用故。鼻、舌依處，彼有用故，離
根應有。
釋曰：此中法喻不齊。男根依處，彼無用故，無亦不妨；鼻、舌
依處，彼有用故，離根應有。鼻、舌依處，彼即有用，男根依處，彼
無用故，故汝所引法喻不齊。
毗婆沙師復救前量義云：非無用故，彼法定無。其理云何？
論：有雖無用而有根生，如處胞胎定當死者。
釋曰：此中意云：非無用者便言非有，有雖無用而立有者。
如處胞胎定當死者，雖意無用，豈便無根？如是應知：色界之
中，鼻、舌二根雖無其用，何妨彼有？故前所難以無用故彼非
有者，理定不然。論主復云：
論：有雖無用，而非無因。
釋曰：此論主破婆沙師義：雖有無用而得生者，非定無因，以
有為法必有因故。如胞胎中定當死者，彼雖無用而亦有故。於彼
色界，鼻、舌二根非但無用，亦無別因，故不成例。毗婆沙師徵論主云：
論：彼從何因得有根起？
釋曰：此之意云：彼處胞胎定當死者，何別因許有根起，色界
鼻、舌不許別因？論主答云：
論：於根有愛，發殊勝業。若離境愛，於根定然。彼離境貪，
應無鼻、舌。
釋曰：此論主出彼胞胎定當死者根起之因：「於根有愛，造殊
勝業」，此業是彼根起之因。若言色界於根有愛，理定不然。彼於
香、味不生貪故。於境既爾，於根定然。故離境貪，應無鼻、舌。
以於此中無根、境愛。胞胎死者，由愛生根。理既不齊，故不成
例。要受前境貪愛其根，不緣受境，即無根愛。如離淫觸，即無男
根。如是色界既無根愛起業之因，故鼻、舌根定應非有。由是此
說，其理極成。故立量云：色界定無鼻、舌二根（宗），無根起之
（因），彼非有故（因），猶如男根（喻）。根喻或如無種之芽。論主
極彼毗婆沙師，重設難云：
論：或應許彼男根亦生。
釋曰：此中意云：鼻、舌二根於彼無用，尚猶許有，男根於彼雖
即無用，何妨亦生？以婆沙師宗云：色界有情相續，與鼻、舌根俱
生（宗），是色根故（因），如欲界有情相續（喻）。論主出彼因、喻
之過，故引男根難云：男根亦是色根，欲界有情相續亦有，故極令
色界應有。
論：若謂不生，由醜陋者，
釋曰：毗婆沙師若云：鼻、舌雖有，然非醜陋；男根若生，身即
醜陋者，論主云：此亦不然。
論：陰藏隱密，何容醜陋？
釋曰：論主非婆沙師。以彼宗云：非男根於色界有（宗），
以醜陋故（因），如眇、跛者（喻）。論主出此因不定過云：「陰藏隱
密，何容醜陋？」如諸佛及輪王等陰藏，有何醜陋？
阿闍梨眾賢云：色界之中，離根愛故，男根不生。由離根愛，
依處亦無。此中何因作如是執？若離境愛，根愛亦無；非根愛無，
處愛亦離。根與依處，鄰逼而生。境界不然，如何倒執？男根依
<pb n="65"/>
處於彼不生，即顯男根於彼離愛。既許鼻、舌依處彼生，故知
二根彼愛未離，故不應執彼離根愛未離處愛。理如前說。
彼說不然，但離根愛，未離依處，亦無過失。猶如識依。如第
二禪已上，離眼等五識愛故，無其五識，然彼識依處猶在。此亦如
是，但無其根，何妨於彼有其依處。
又眾賢云：又，眼等根互相繫屬。見諸啞者，多分耳聾；塗足、
不塗，眼便明昧；齊輪塗潑，津潤於唇；拔鼻中毛，眼中落淚。諸如
是等，其類實繁，故知諸根更相損益。勿令眼等諸用微故，鼻、舌
根色界定有。
此亦非理。以此但是毗婆沙語，非經部宗。經部不許眼等諸
根互相繫屬。此是隨一不成之過。又，色界天諸根清淨，豈有諸
根更相損益？故所引例，無相繫屬，義皆不成。恐其文廣，是故不
然一一敘破。
論：又諸根生，非由有用，若有因力，無用亦生。男根於彼
雖為醜陋，設許有因，於彼應起。男根非有，鼻、舌應無。
釋曰：此即論主重破有宗。婆沙宗主云：男根有用方生
（宗），有淫觸用故（因），猶如女根（喻）。論出有用因過，故作如是
言：「又諸根生，非由有用，若有因力，無用亦生。」如陰藏等，是大
人相。無經論說色界諸天有大人相。男根於彼雖有醜陋，設
有因者，彼亦應生。以彼無因，是故不起。鼻、舌亦爾，彼無因力，
理定應無。故立量云：男根非由有用故有（宗），約因生故（因），
如眇、跛者（喻）。毗婆沙師引契經證成前說，云：
論：若爾便違契經所說：彼無支缺不滅諸根。
釋曰：言「支缺」者，是依處。「不滅」者，是諸根。或「支缺」
者，是根等無損害義。「不滅」者，諸根具義。此中意云：如契經
說：色界諸天根無缺滅。以彼鼻、舌二根有故，所以世尊作如是
言。論主破云：
論：隨彼諸根應可有者說為不滅，何所相違！若不許然，
男根應有。
釋曰：意云此亦不違契經。契經唯約彼應有根言無缺滅，非
一切根。契經若約欲界諸根如是說者，於彼亦應兼有男根，乃名
無滅，何故偏標鼻、舌，不說男根？故所引經亦不應理。諸瑜
伽師評此義云：
論：如是說者，鼻、舌二根於彼非無，但無香、味，以六根愛
依內身生，非依境界而得現起；其男根愛依淫觸生，淫觸彼
無，男根非有。故於色界，十八界中唯十四種，理得成立。
釋曰：此師意云：非諸經證皆以因明以為定量，是故不應
全彼義。以六根愛約我而有，總約六根故，非別約一、二、三等。
此非於境而得現起，所言境有即有，境無即無。此是我愛。若色
根斷，餘五亦斷；若有之時，皆具足有。若如是者，彼男根愛，
何妨亦約我愛而有？對此義故，瑜伽者云：男根之愛，一向
依境而生。誰有淫愛，而彼造作生男根業，非是我愛。故於色界，
十八界中，唯十四種理得成立。
論：無色界繫唯有後三，所謂意界、法界及意識界。要離
色、欲於彼得生，故無色中無十色界；依緣無故，五識亦無。故唯
後三，無色界繫。
釋曰：如論可知。
論：已說界繫。十八界中，幾有漏，幾無漏？
頌曰： 意法意識通，  所餘唯有漏。 
論曰：意及意識，道諦攝者，名為無漏；餘名有漏。法界若
是道諦無為，名為無漏；餘名有漏。餘十五界唯名有漏。
釋曰：問：無學相續之中，五識既無煩惱，其得亦無與此五識
相應之惑，於聖道中先已知故，應名無漏，何以此中言是有漏？又
十色界亦無煩惱，其得亦無此相應惑，亦非惑體，此於無學相
續之中，亦應無漏，何以此中說為有漏？
答：有為之中一向無漏者，唯十六行相相應受等，及此俱有得
及相等隨轉無恚，此等皆得名為無漏。此之五識，與其十六行相，
為俱有及隨轉色故，皆不得名為無漏。如所問者，即外非情，色、
聲等法，亦應無漏？此無煩惱，其得亦無相應之惑，又非惑體，於
聖道中皆亦已知，應為無漏。由此理故，不應於中作如是問。
論所說中，此無色所繫後之三界，即說此為有漏、無漏，無為一
向唯無漏，餘如論文。
問：虛空、非擇，非是對治有漏之法，何以亦得名為無漏？
<pb n="66"/>
答：非婆沙宗□如是說能治有漏，說名無漏；不能對治有漏法
者，不名無漏。若不爾者，世尊亦應名為有漏，無漏解脫及勝
進道應為有漏，擇滅亦應非是無漏。但是證法，非對治故。唯無
間道名為無漏。是故不應作如是問。無漏之義，如前已釋。
論：如是已說有漏、無漏。十八界中，幾有尋有伺，幾無尋唯
伺，幾無尋無伺？
頌曰： 五識唯尋伺，  後三三餘無。 
論曰：眼等五識有尋有伺，由與尋、伺恒共相應，以行相粗、外
門轉故。顯義決定，故說「唯」言。
釋曰：唯五識身決定唯是有尋有伺，故頌言「唯」。餘如論文。
阿闍梨眾賢云：此五識身「恒與尋、伺共相應」者，經主釋言
「以行相粗、外門轉故」。此因非理。現見意識內門轉時，亦常與
彼共相應故。應作是釋：五識唯於尋、伺所隨地中而得有故，非於
欲界、初靜慮中心、心所法，除尋與伺而有。不與尋、伺相應，
何用外門為因簡別？
彼難非理，此亦無過。尋、伺相應，名有尋有伺；若不相
應，不得名為有尋有伺。若與尋、伺相應之者，必行相粗及外門
轉。雖梵天中，除中間禪，亦有尋、伺相應。意識是內門轉，少故
不言。以多分皆是外門轉，故論所釋亦無有失。
論：「後三」，謂是意、法、意識，根、境、識中各居後故。此後三
界皆通三品。意界、意識界及相應法界除尋與伺，若在欲界、初靜
慮中，有尋有伺；靜慮中間，無尋唯伺；第二靜慮以上諸地，乃
至有頂，無尋無伺。法界所攝非相應法，靜慮中間，伺亦如是。
尋，一切時無尋唯伺，無第二尋故，但伺相應故。
釋曰：此後三中，有二決定：一者決定通於三品，二者決定此
三通三。何以言「後」？文居後故，次第學者最後知故，故名為
「後」。若在欲界、初靜慮中，除尋、伺體，餘相應法有尋有伺。意
界、法界及意識界，皆通三界。初靜慮已上無尋，中間禪已上無
伺。所以於欲界、初靜慮中三通三，非於餘地。此中何以除尋、伺
體？雖於欲界、初靜慮中與相應法俱，然自體相應，是以除之。不
相應法，不與尋、伺而共相應，是故簡言唯相應法，除法界中非相
應行。相應法中除尋之與伺，餘相應法及意界、意識界，於中間禪
無尋唯伺，中間禪已上乃至有頂，無尋無伺。如於欲界、初靜慮
中，非相應法及中間禪伺無，皆無尋無伺。尋，一切時無尋唯伺，
無第二尋故，但伺相應故。是唯第二品攝。尋，一切時不離於
伺，故言唯伺。是以離伺無有尋起，而或離尋得有於伺。
論：伺在欲界、初靜慮中三品不收，應名何等？此應名曰無伺
唯尋，無第二伺故，但尋相應故。由此故言有尋、伺地有四品法：
一有尋有伺，謂除尋、伺，餘相應法；二無尋唯伺，謂即是尋；三無
尋無伺，謂即一切非相應法；四無伺唯尋，謂即是伺。
釋曰：此何故問？經論之中唯說三品，謂有尋有伺、無尋唯
伺、無尋無伺。不說第四品，三品即應攝諸法盡。今於此中，伺於
欲界、初靜慮中三品不收。且初品不收，此雖有尋而無其伺，以除
自體無第二伺共相應故，初品不收。於第二品亦復不收，此與尋
相應故，不得言無尋；復無餘伺共相應故，不得言唯伺，故第二品
不收。第三品亦不收，以第三品是無尋無伺，此祇得為無伺，不得
為無尋，故不收也。故起問云「應名何等」。論自答云：「此應名曰
無伺唯尋，無第二伺故，但尋相應故。」為第四品。此中論意，說三
品者唯約一切地，非約一切法。三品攝一切地盡，攝一切法不盡。
今約攝一切法，故應說第四品。因此論主引<bf>《對法》</bf>云：「有尋有伺
地有四品法：一有尋有伺，謂除尋、伺，餘相應法。」「有尋有伺
地」者，謂即欲界及初靜慮。「謂除尋、伺餘相應法」者，除其自體，
自體不與自體相應，無第二尋及第二伺共相應故，此為初品。「二
無尋唯伺，謂即是尋」者，與伺相應故，無第二尋故，為第二品。
「三無尋無伺，謂即一切非相應法」者，此以尋、伺無相應義，為第
三品。「四無尋唯伺，謂即是伺」者，與尋相應故，無第二伺故，為
第四品。
阿闍梨眾賢云：豈不經主言無第二尋故，設有第二，許相應
耶？有第二，受而不相應。無第二言，非為定證。此但應言自
體不與自體相應，義為明顯。
今於此中不見有過，唯為成立。別法與彼別法相應，彼聚之
中無別尋故。故論主云無第二尋。有何過失？所言「有第二，受
而不相應」者，雖有二，受非聚中。設一聚有，誰遮相應？是以一
<pb n="67"/>
聚之中無有二故，故不相應。由是<bf>《論》</bf>善說此義：無第二尋。
論：餘十色界尋、伺俱無，常與尋、伺不相應故。
釋曰：餘十色界，必定無伺。相應之義，在心、心所。此十
是色，故不相應。是以論云「尋、伺俱無，常與尋、伺不相應故。」
論：若五識身有尋有伺，如何得說無分別耶？
釋曰：此中尋是分別異名。五識決定與尋相應，如何說此為
無分別？又何處說為分別，意識即於餘處有，說為有分別；義準五
識，是無分別。未知有尋，何故有處名無分別，故有斯問。
論：頌曰： 說五無分別，  由計度隨念， 
 以意地散慧，  意諸念為體。 
論曰：傳說分別略有三種：一自性分別，二計度分別，三隨念
分別。由五識身雖有自性而無餘二，說無分別。如一足馬名為無
足。
釋曰：此中何以為傳說？言經部宗無自性分別，如<bf>《五蘊論》</bf>
云：尋云何？謂心有尋求，是思慧之差別。此中意說，離心之外，
無別尋體。三分別中，經部不許自性分別，由斯故置「傳說」之言。
或餘處說八種分別，今此說三，論主不許，故云「傳說」。八種分別
者，一自性，二差別，三總執，四義，五我所，六愛，七非愛，八彼俱
相違。釋此名義，如<bf>《對法》</bf>第二、三分別中。五識唯有自性分別，
而無計度、隨念分別。唯一分別，名無分別。如一匹馬，無其
三足，唯有一足，無行步用，亦名無足。五識亦爾。
問：若五識身唯一分別，故名無分別者，意識有時亦一分別，
如二禪已上定中意識，彼中無尋，故彼無有自性分別；非散慧故，
亦無計度。唯餘隨念一分別俱，是故亦應名無分別。
答曰：雖有意識唯一分別，約意識類作如是說：意識有時具三
分別，有時具二，有時有一。五識不爾，唯一非餘。是以意識名有
分別，非五識也。
論：自性分別體唯是尋，後心所中自當辯釋。餘二分別，如其
次第，意地散慧、諸念為體。散謂非定，意識相應散慧，名為計度
分別。若定若散意識相應諸念，名為隨念分別。
釋曰：「散謂非定」者，是別別緣，非一境轉，此是聞慧、思
慧、生得慧攝。此何以得計度之名？隨彼彼名計度而轉，謂隨色、
受、想、行等名。定中修慧，此即離名不隨名轉，所以不名計度
分別。所以五識相應之慧不得計度分別之名，不緣名故。約心粗
相自性分別，故名為尋。
阿闍梨眾賢云：夫分別者，推求行想，故說尋名自性分別。
簡擇明記，行似順尋，故分別名亦通慧、念。由此三行差別攝持，
皆令於境明了轉異。於已了境遮簡行生，故分別名不通於想；於
未了境不能印持，故分別名不通勝解。
理未必然。諸心所法依緣、行相、時事等故，於境齊轉，甚難
分別。今獨如何說尋名為自性分別？理極難通。今於此中未
釋心所，後至其次當即廣明。故論主云「心所法中自當辯釋」。計
度分別、隨念分別下無釋處，故此應明。慧有二種，謂五識俱及意
識俱。意識俱者，復有二種，謂定與散。言意地者，即簡五識；散
者簡定。定中之慧不為計度，如前已釋。念亦有二，謂二：五識俱
及意識俱。此中意言，簡五識俱諸念，攝定、散二位。以定、散位
於所緣境明記用同，不隨名轉，其義亦同，是以總名隨念分別。五
識俱念以不明利，差別用微，故不得名隨念分別。
若在欲界及初靜慮不定意識，具三分別；若初靜慮在定意識，
及上散心，各二分別；上地意識若在定中，及五識身，各一分別。
論：如是已說有尋、伺等。十八界中，幾有所緣，幾無所緣？
幾有執受，幾無執受？
頌曰： 七心法界半，  有所緣餘無； 
 前八界及聲，  無執受餘二。 
論曰：六識、意界及法界攝諸心所法，名有所緣，能取境
故。餘十色界及法界攝不相應法，名無所緣，義準成故。
釋曰：七心界及法界一分，決定皆是有所緣。「有所緣」者，有
所緣故，名為所緣。所緣者何？所緣、所行及與境，名雖差別，其
義並同。言「法界半」者，謂即此中法界所攝諸心所法。言「餘無」
者，即七心界及法界一分之餘，十色界及法界一分不相應法，定無
所緣。
阿闍梨室唎羅多云：五識依緣俱非實有，極微一一不成所依
所緣事故，眾微合成所依所緣事故。猶如盲者一一亦住無見色
<pb n="68"/>
用，眾盲集聚見用亦無。如是極微，一一亦住無依緣用，眾多和集
此用亦無。故處是假，唯界是實。
此中意云：五識依緣，皆非實有，以一一微不成依緣。非但一
一不成依緣，縱令眾多極微和集，亦非依緣。唯此和集極微之中
和合，以為五識依緣。此之和合，復是假有，是故五識依之與緣，
俱非實有。
毗婆沙師云：五識不緣非實有境，和集極微為所緣故。又五
識身無分別故，不緣眾微和合為境。非和合名別目少法可離
分別，所見乃至所觸事成，以彼和合無別法故，唯是計度分別所
取。五識無有計度功能，是故不緣和合為境。即諸極微和集
安佈，恒為五識生起依緣，無有極微，不和集故。設有極微不
合集者，是彼類故，亦屬依緣。然五識身唯依和集為所緣故，不緣
彼起。猶如雖有過去、未來色等境界，以五識身准現境故，不緣彼
起，雖不緣彼而五境攝。又眼識身不緣和合為境，以青等顯色應
非實故。若眼識緣和合為境，青黃等覺應決定無，青等不應和合
故。若是和合，應非實有，是則顯色亦假非真，無容眼識不取青
等。如經說云：依眼緣色生於眼識，乃至依意緣法，生於
意識。由是故知，和合非是色、聲等法，是故不能為五識境。
室唎羅多復云：若五識身了勝義境，何緣五識不斷結耶？彼
難非理。了自相故，外門轉故，無等引故，無分別故，一墮境故，所
緣少故，雖了勝義而不斷結。故說七半有所緣中，五界唯緣勝義
為境，餘緣勝義，亦緣世俗。
論：如是已說有所緣等。十八界中，九無執受。前七心界及
法界全，此八及聲，皆無執受。所餘九界，各通二門，謂有執受、無
執受故。眼等五根住現在世，名有執受；過去、未來，名無執受。
色、香、味、觸住現在世不離五根，名有執受；若住現在非不離
根，過去、未來，名無執受。如在身內，除與根合髮毛爪齒大小便
利洟唾血等，及在身外地、水等中色、香、味、觸，雖在現世而
無執受。
釋曰：十八界中九無執受。何等為九？謂前所說七有所緣，
並全法界，此八及聲，皆無執受。頌中「及」言，具含二義：一顯總
集，謂八及聲總無執受；二顯異門，謂餘師說不離根聲亦有執受。
餘九通二。此之二九，皆決定義。謂前九種定無執受，後之九
界決定通二。後九者何？眼等五根、除聲四境，通有執受及無執
受。頌云「前八界及聲無執受」。不言「餘二」，即恐疑之後之九界
唯有執受，是以故置「餘二」之言，令決定知通有執受及無執
受。「眼等五根住現在世，名有執受」者，此與心、心所法展轉損益
更相隨故，名有執受。「過去、未來，名無執受」者，不隨心等有損
益故。「色、香、味、觸住現在世不離五根，名有執受」者，亦而五根
種類而說。不離於根，義如根釋。「若住現在非不離根，過去、未
來，名無執受」者，過去、未來，一向皆唯是無執受；現在離根，亦無
執受。此類是何？如論自云：「如在身內，除與根合髮毛爪齒」，此
之四界若與根合，剪拔之時，即有苦受。「大小便利洟唾血」等者，
取精污痰癊「及在身外地、水等」。「等」者，取大風瓦石草木磚塊。
如此等中，色、香、味、觸雖在現而無執受。
論：有執受者，此言何義？心、心所法共所執持，攝為依處，名
有執受，損益展轉更相隨故。即諸世間說有覺觸眾緣，所觸覺樂
等故。與此相違，名無執受。
釋曰：何以起問？有為之法無我、我所，無有主宰。眼等諸
根，云何可得名有執受？故有斯問。問云「有執受者，此言何義？」
本論中說：己身所攝名有執受。此復云何？論主釋云：「心、心所
法共所執持，攝為依處，名有執受，損益展轉更相隨故」等。心、心
所法共所執持，攝為依處，義應已備，何用更言「損益展轉更相隨
故」等？心、心所法，非色，無有方所，依處難知，是故論主復言「損
益展轉更相隨故」。如何名為「損益展轉」？如眼等根，以安善那
等藥塗之，眼根爽朗，發識明利，此即名為根益於識。翻此名損。
若時識與樂受相應，能益於根，名識益根。翻此名損。此即名為
「展轉損益」。「即諸世間說有覺觸眾緣，所觸覺樂等故」者，以世
間說，若所依損即有苦受，以常妨護茅灰火刺霜雹等緣，及內貪瞋
怖憂悲等。因如是事，即便變異，因若火刺等煩惱所依，即有苦
受；若喜悅事意遍所依，即有樂受。世間說此，名為執受。
問：前於聖教已說執受，何用更依世俗說耶？
答：眼等諸根是所執受，心、心所法是能執受。今有執義唯在
<pb n="69"/>
諸根，非於心所。若更不依世俗說者，遇緣所依有苦樂等，同所依
根，是有執受。是以更依世俗釋之，令其了知心、心所等非有執
受。
毗婆沙師說：若諸色法逼迫斷壞，便能生苦；與此相違，即能
生樂。是己身攝，名為執受。
有餘師說：若我執執為我所有，名為執受苦。若爾，即濫心、
心所法為有執受。以於心所亦執我故。
此難不然，無如是失。以心、心所與我執俱執彼根等為我
所有，故唯九界通有執受。諸心、心所與我執俱為能執，非能執法
為有執受我。復心所為能、所執，義不定故，非有執受。
復有餘云：不離身根名有執受。此應思擇前所說義，如言
「心、心所法共所執持，攝為依處」者，色等四法體非是根，不能與
心、心所為依處，應為無執。
答：無如是失。此色等四不離於根，雖不能與心、心所為根
依，然亦能為依處，故無斯過。
論：如是已說有執受等。十八界中，幾大種性？幾所造性？
幾可積集？幾非積集？
頌曰： 觸界中有二，  餘九色所造， 
 法一分亦然，  十色可積集。 
論曰：觸界通二，謂大種及所造。大種有四，謂堅性等。所造
有七，謂滑性等。依大種生，故名所造。餘九色界唯是所造，謂五
色根、色等四境。法界一分無表業色，亦唯所造。餘七心界、法界
一分除無表色，俱非二種。
釋曰：此文之中有決定義，謂觸決定通大種及所造二種，餘九
色界及法界半，決定是所造。無有一界唯是大種。義准知餘俱非
二種。此類是何？謂七心界、法界一分除無表色。餘如論文。
論：尊者覺天作如是說：十種色處唯大種性。
釋曰：此師意說：離能造外，無別所造。「唯」言是遮，造色有，
無無表，故說色處定唯有十。
論：彼說不然。
釋曰：此即斥，斥彼計云：汝說離於能造無別所造，理定不然。
彼師有云：非唯是言便為定量。
論：契經唯說堅等四相為大種故，此四大種唯觸攝故。
釋曰：此論主引經以答。世尊唯說大種有四，謂地界等，
不說有十。又堅等性現可得故，若離大種無別所造，有色之處應
唯有四，不應有十。或唯一處，所謂觸處，以諸大種觸處攝故。又
世尊說堅、濕等法謂大種故，非眼等處有如是相。量云：非諸所造
唯大種性（宗），與堅、濕等相各別故（因），如受性（喻）。
彼云：如何得知眼等所造，與堅等性相各別耶？
論：非堅、濕等眼等所取，非色、聲等身根所覺。
釋曰：以諸大種觸處所攝，唯身根境；眼等色等非觸處攝，非
身根覺。色等四處是所見、聞及所嗅、嚐，眼等五根是能見、聞及
嗅、嚐、覺，非是所觸。若唯大種，應一切根取一切境。然無是事，
故論言「非堅、濕等眼等所取」。由此故知，地、水等性非色、聲性，
非色、聲等身根所取。由是故知，色、聲、香、味，非大種性，其理
極成。
論：是故彼說理定不然。
釋曰：此結成也。
論：又契經說：苾蒭當知，眼謂內處四大種所造淨色，有色、無
見、有對，乃至身處廣說亦爾；苾蒭當知，色謂外處四大種所造，有
色、有見、有對；聲謂外處四大種所造，有色、無見、有對；香、味二
處廣說亦爾；觸謂外處，是四大種及四大種所造，有色、無見、有
對。如是經中唯說觸處攝四大種，分明顯示餘有色處皆非大種。
釋曰：此論主引經重成。經中世尊不說眼等為境，為顯自性
是其內處及別顯境。由此故知，根境體相所顯各異。即此經說大
種唯四，觸處所攝，是身根取；異色外處，是別外處。由此故說，有
色處非唯能造。雖此大種觸處所攝，然不遍攝一切觸處。以經
中說「觸謂外處，是四大種及四大種所造」。「四大種」言，攝根性
等；「所造」之言，攝滑性等。故四大種唯能彼觸處少分，故決定知
餘有色處皆非大種。若一切色皆大種者，何故世尊唯說觸處分為
二類，餘眼等處即不如是？以能造色與所造色，其性各異，故佛世
尊作如是說，更無異因。若說色處唯大種性，是則此說與經相違。
論：若爾，何故契經中言：謂於眼肉團中，若內各別堅性堅
<pb n="70"/>
類，乃至廣說。
釋曰：覺天又云：若眼等根非大種者，何故契經作如是說：眼
肉團中堅性堅類即是地界，乃至廣說？世尊意說，地等大種聚集
為根，故於經中置肉團言。若不爾者，此言何用？
論：彼說不離眼根肉團有堅性等，無相違過。
釋曰：此經所言，約意趣說，不離眼根所依肉團。作如是說，
非約眼根極微，此約所依能然依故。非此肉團，即名眼根，而是淨
色。
有餘師說：佛隨世想，故有此言。世間相，彼所依肉團大種造
色；而眼想非想淨色。若不爾者，即但應言眼堅性堅類，何用
更說肉團之言？所依肉團，聲第七轉。即約此釋，顯彼根微所依
大種及眼依肉團大種，皆攝在此。
覺天云：又云若眼等根及色等境非大種者，是則便與聖教相
違。<bf>《入胎經》</bf>說：苾蒭當知，地等六界即是士夫。若離大種有眼
等相、色等境者，不應唯說地等六界，有體之法，非應秘匿而不盡
說。
論：<bf>《入胎經》</bf>中唯說六界為士夫者，為顯能成士夫本事，
非唯爾所。
釋曰：此論依主令彼覺天所引契經。此<bf>《入胎經》</bf>約引主
起，彼約本事，明依最初羯羅藍位，唯此六界為士夫體。眼、耳、
鼻、舌，彼然非有，雖有言根，未能覺觸；縱有色等，未能為境。此
之六界，從續生心至故終心，任持相續，非無其用。
有餘師說：唯四大種為所造依，更無餘法。非此所造為大種
依，三界縛脫皆因相識，非由相我。受等心所，皆依心王。空界之
義，已如前說。故此六界是極本事。
問：何大種為所造依，色等非能為大種依？
答：以四大種遍諸色，諸色聚中有堅等性。青等不爾，以示無
故。
覺天又云：何得知契經之言如仁所說，異我所言？
論：彼經復說六觸處故。
釋曰：此論主通彼<bf>《入胎經》</bf>說六界已，無間又說六觸處故，謂
眼觸處至意觸處。所說觸處，具攝根境，三和生故。由此應知，非
如汝說無生造色。若不爾者，世尊但應說無六界，不應復說此六
觸處。說六觸言，應來無用。復有餘過。
論：又諸心所應非有故。
釋曰：此論主重以理證。如是經中唯說堅等，不說眼等，故撥
無造色。又此經中唯說於識，不說受等，應無心所。
覺天又云：如離大種，無別所造；如是離心，無別心
所，斯有何過？
論：亦不應執心所即心。
釋曰：此論引餘經證。雖不與<bf>《胎經》</bf>相違，然違解經。
覺天又云：我違何經？
論：以契經言：想、受等心
所法，依止心故。
釋曰：論主引經，若唯有心，無心所者，然但應言想、受等心，
即不應言想等心所。又此經言「依止心故」，非心自體還依止心，
能依、所依，相各異故。量云：想等心所，離自所依，定有別體
（宗），依彼轉故（因），如壁持畫（喻）。又違餘經。
論：又，亦說有貪心等故。
釋曰：論主又引餘經，如契經言：有貪心、有瞋心、有癡心
等，乃至廣說。如此經言：有貪心者，有彼貪心，名有貪心；心對貪
等，方名有貪，非獨自體而言有彼。由此故知，貪等心所，離心別
有。
論：由此如前所說諸界大種、所造差別義成。
釋曰：此論主結成正義。
論：如是已說大種性等。十八界中，五根、五境十有色界是
所積集，極微聚故。義準餘八非所積集，非極微故。
釋曰：此有準義十有色界是所積集，頌雖不說，義準可知；
餘之八界非所積集。積集之義，唯在極微，極微眾聚積名積
集。故十色界是所積集。餘如論文。
論：如是已說所積集等。十八界中，幾能斫？幾所斫？幾
能燒？幾所燒？幾能稱？幾所稱？
頌曰： 謂唯外四界，  能斫及所斫， 
<pb n="71"/>
 亦所燒能稱，  能燒所稱諍。 
論曰：色、香、味、觸，成斧、薪等，此即名為能斫、所斫。
釋曰：頌言「謂唯外四界能斫及所斫」者，論言遮內四者，簡去
外六界中聲、法二界。言「斧、薪等」者，「等」言通斧及薪二處。
「斧等」等取刀劍，此為能斫；「薪等」等取諸草木等，此為所斫。論
中從勝作如是釋。理實此等少分互通能斫、所斫：亦有刀斧能斫
刀斧，亦有堅硬草木之類能斫刀斧。
論：何法名斫？
釋曰：此問也。何以有斯問起？有為之法生已即滅，不得至
於所斫之用，剎那之中生便滅故。若就剎那，亦不可斫。一剎那
中時極促故。若別剎那，義亦不可，前後剎那不相待故。若得
徑停至第二念，即應是常。是以問云：何法名斫。
論：薪等色聚相逼續生，斧等分隔令各續起，此法名斫。
釋曰：此答也。故不應執此更別有能、所斫。言「色聚」者，如
一極微，定不可分為之二分。此無斫義，多微聚集方名所斫。「相
逼續生」者，如一事中相續、相離，二義不並，相離法中，亦無斫義，
故所斫義在相續中。聚相續中，斧等分隔，得名為斫。剎那之法，
不假刀斧，自然斷絕，故不名斫。是相續法，斧等分隔令各續起，
即名為斫。且如有法，一類續起，中有異因，隔為二分。以異因
故，有異果生，異類續起。是以色等四外種界，名為能斫。離此非
餘。
問：若唯聚集及聚相續生，名能、所斫。眼等諸根亦是聚集，
亦相續生，應名斫等。何以說言離色等四餘無斫義？為對此問，
論：身等色根不名所斫，非可全斷，令成二故。非身根等
可成二分，支分離身則無根故。
釋曰：離身支分，即無身根，不覺觸故。由此義知，眼等諸根，
不名所斫。
問：若如是者，如見劓鼻，雖被劓已，卻安本處，封藥附之，後
復如本亦能覺觸。故前所言支分離身便不覺觸。此義如何？
答：彼異熟根既被截已，更不相續。彼卻續者，是長養根還能
覺觸。
又問：若說身根不可斷者，現見蜥蜴被截尾已，其尾跳動。若
無身根，動者是何？
答：彼跳動者，非是身根，唯是風界。動是風用，身根之用，但
是能觸。是故動者不名身根。
論：又身根等亦非能斫，以淨妙故，如珠寶光。
釋曰：如說身根不為所斫，亦非能斫，以淨妙故，猶如珠光，不
可斫之分為二分。既非所斫，亦非能斫。聲界亦非能斫、所斫。
非常相續自間斷故，非與色等常相續轉故，無能斫及所斫義。如
能、所斫，能燒、所燒，能稱、所稱，如是六義，七心、法界，六義皆
無。非有質故，非聚故。
論：如能斫、所斫，體唯外四界。「所燒……能稱」，其體亦爾。
釋曰：燒者是何？相續色中，火等因緣起於作用，令此變異，
異相續起，名之為燒。眼等諸根非是所燒，以淨妙故，遇火等緣即
便滅盡，非所變異，異相續起。相續起，方名為燒。諸根既無，故
不名燒。
論：謂唯外四界名「所燒……能稱」，身等色根亦非二事，以淨
妙故，如珠寶光。聲界總非，不相續故。「能燒……所稱」，有異諍
論。謂或有說「能燒……所稱」體亦如前，唯外四界。或復有說唯
有火界可名能燒，所稱為重。
釋曰：此二師中，前師意云：火界雖即以為能燒，非獨能燒，亦
不離於色、香、味、觸。後師之意就增勝說，雖火界與色、香、味、觸
俱時而有，然能燒用，火界遍增，所稱亦爾，其性遍增。
問：既六種用唯外四界，有何因故，為能、所斫乃至「能燒……
所稱」差別？
答：是四界中，火種作用有勝劣義，堅等用勝則為能斫，堅等
用劣則為所斫。「能燒……所稱」，義亦如是。現見斧等猛風濬水
烈火等中堅等增盛，而能壞於木山薪等。如麥豆等，鹽合味，
隨味強盛，舌即先覺。如是色等四界之中，隨大種用有勝劣故，有
能、所斫等。此中能斫、所斫等作用，應知皆是彼外四界，非謂大
種。若言「遍以火界增盛為能燒」者，即應斧等能斫義中，地界遍
增。如是一切，皆應唯是大種作用。由此義故，不應執言唯有火
界可為能燒，所稱唯其性。應知一切，皆外四界，隨應勝劣，即為
<pb n="72"/>
能斫、所斫。「能燒……所稱」，義亦如是。
問：若如是者，論主何以不遮後師所說之義？
答：論主但約增盛聚義，故不令遮。以此師云：能燒之中，火
界增盛；所稱之中，其性增盛；此二之中，二性稍增。論主微許能
斫之中雖地性增，增非唯地，世間現見正斫之時，斧等刃熱，如彼
亦有火界等增，不同前二，唯火唯其彼中遍盛。其所遮者，遮彼唯
火，不兼外界；其所許者，許彼增盛。故不令遮止。
上來大門分別十八界有見、無見，及能所稱燒等義竟。

阿毗達磨俱舍論實義疏　卷第三
<bz>〔錄文完〕</bz>

<article id="n8">佛為心王菩薩說頭陀經（附註疏）</article>

<other>佛為心王菩薩說頭陀經（附註疏）</other>
整理者　方廣錩

<bz>〔題解〕</bz>
<bf>《佛為心王菩薩說頭陀經》</bf>，又名<bf>《心王菩薩說頭陀經》</bf>、<bf>《頭
陀經》</bf>、<bf>《心王經》</bf>。中國人所撰佛經。一卷。著作者不詳。最早
見錄於<bf>《大週刊定眾經目錄》</bf>第十五卷，判為疑偽經。其後失傳。
現在敦煌文獻中發現一號，首尾齊全，收藏在中國天津藝術博物
館。
本經有惠辯撰註疏一種。惠辯，僧史失載，身世不詳。該註
疏僅註了<bf>《佛為心王菩薩說頭陀經》</bf>的前半部分，沒有全部完成。
註疏本亦名<bf>《佛為心王菩薩說頭陀經》</bf>，但首尾經名下均增加「卷
上」二字。大約惠辯曾計劃把註疏本分為上下兩卷，但最後因故
未能完成，故首尾經名亦未能作最後的修定。該註疏本歷代經
錄無載。現在敦煌文獻中發現四號：中國北京圖書館藏本（首尾
齊全）、日本三井文庫藏本（首尾齊全）、大英圖書館藏本（首存尾
缺）、法國國家圖書館藏本（首存尾缺）。
本經主題在於論述頭陀法的重要，其思想與禪宗思想有相
通之處。在唐代有一定的影響，不少典籍，尤其早期禪宗典籍曾
有引用。本經並曾被譯為粟特文，大英圖書館收藏有該粟特文
譯本的殘本。本世紀以來，不少西方學者曾對該粟特文殘本進
行過研究。惠辯註疏的行文相當隨意自由，反映出當時中國僧
人盛行的「六經註我」的學風。
由於註疏本已全文引用原經經文，為避免重複，節省篇幅，
整理本不再將經文別出，而仿照註疏本的夾註形式，即以大字表
示經文，小字表示註疏，予以錄校。
整理本的底校本情況如下：
底本：中國北京圖書館藏新1569號。
校本：甲本，大英圖書館藏斯2474號。<bf>《大正藏》</bf>第八十五
卷曾據該號錄文，但錄文錯誤甚多，故整理本基本上不參用<bf>《大
正藏》</bf>本，個別原卷照片不清楚的地方參用<bf>《大正藏》</bf>本，並出校
記說明。
乙本，法國國家圖書館藏伯2052號。
丙本，日本三井文庫藏本。
丁本，天津藝術博物館藏本。
戊本，大英圖書館藏粟特文殘本斯ch353號。錄校
時所參用者為伊吹敦先生之<bf>《<by>〈心王經〉</by>＆M062346;復元，——漢文斷片
＆M062340;＆M062429;＆M062416;＆M062441;語譯＆M062343;基＆M062337;＆M062304;＆M062338;》</bf>一文，載<bf>《論叢，＆M062402;＆M062424;＆M062402;文化＆M062340;思想》</bf>，
1993年11月，第二號，第48～104頁。該本僅在必要時參用。
錄校時並參用歷代佛典及<bf>《文選》</bf>李善註所引用的文句，一
概隨文說明。
本經對疑偽經研究、禪宗研究以及粟特文研究都具有重大
的意義。
謹此對衣川賢次、伊吹敦、吉田豐及其他協助提供資料與提
出校勘意見的諸位先生表示衷心的感謝。

<other><bz>〔錄文〕</bz></other>

<sarticle>佛為心王菩薩說頭陀經</sarticle>
<pb n="73"/>
五陰山空寺惠辯禪師註

若夫至道圓明，虛無湛極。慈悲普攝，濟生死之深河。浮大
寶舟，廣度四生之難。恩霑大道，迥拔三界之牢。慧鏡長懸，
照無明之巨夜。法王慈愍，接引多方。眾苦之病無窮，設藥之途
非一。故有照明大士，垂音五濁之中，悲愍群生，勸請
如來設教遵。
首稱：「佛為心王菩薩說頭陀經」者，以為王心為身之主，
耳目處其外，任持六根，不壞善惡種子，使之不亡。乍去
乍來，無有限礙，自在如王，故言「心王」。「菩薩」，解脫之
別稱，得道之異名。以覺合機，故稱「佛說」。「頭陀」者，西國
之語，此土往翻名為「抖擻」。煩惱不生，寂然無相，故曰「頭
陀」。「經」者，常也。人能悟道，永離生死，故號為常。

爾時（時無有二，行人發意之時，故云「爾時」也。佛
（「佛」者，覺也。自覺虛凝，離心、意、識，蕩寂空無，神變自
在，故名為「佛」也。在大林藪山。（五陰煩惱，是「大林
藪」。無明厚重，不能覺察，名之為「山」也。山形大小，
縱廣八萬四千由延。（五陰、三毒，合為八萬；地、水、
火、風，名曰四千。「由」者，從也。「延」者，長也。其身心
造不善業，迄至於今，不能改悔，故名「由延」也。其山四
方，有無量夜叉、羅剎、虎、狼、師子、毒蛇、惡鬼，
煞害眾生，啖人精氣。（「四方」者，四大是。四大假
合，共成此身，故曰「四方」。煩惱數多，故言「無量」。緣境不
住，故名「夜叉」。取捨心起，名為「羅剎」。無明熾盛，吞食善法，
名之為「虎」。貪心造罪，不生厭離，名之為「狼」。惡性盛猛，
能壞善根，名之為「師子」。「毒蛇」者，貪、瞋、癡是，能壞法
身、慧命。煩惱亂其身心，不得自在，名之為「惡鬼」。萬行法門，
自然消滅，故云「煞害眾生」。「啖人精氣」者，煩惱是也。其
山四維，復有無量賢善大士，修學大乘。（眼、耳、
鼻、舌，自性清淨，無所染著，名曰「四維」。一切煩惱，自然
改變，故言為智慧「賢善大士」，亦名「修學大乘」。不簡怨親，通
同普載，名為「大乘」，亦名「無乘」，名曰「大乘」也。於佛
法中，決定生信。（佛、法、僧寶，本是一心，更無別異，故
名為「信」。「信」有十心：一者，信知此身無常、無我；信三寶
常住不滅，設有變滅，信知示現之相，非是實滅。是名「信
心」。二者念心，非是生滅之念，色心不二，自性不動，守本不
移，是名「念心」。三者，進求涅槃，是名「進心」。四者慧心，覺了
自性，空寂無二，是名「慧心」。五者定心，常住法性，是名「定
心」。六者不退心，進趣般若，不為生死之惑，是名「不退心」。
七者迴向心，觀行淳熟，流入法河，是名「迴向心」。八者護法心，
護諸眾生而成就之，護己善根而不失之，是名「護法心」。九者，
戒斷生死，永捨俗緣，是名「戒心」也。十者，志願滿足六
波羅蜜，超生死輪，趣涅槃岸，是名「願心」。故曰「生信」
也。護持禁戒，如淨明珠。（清淨心是。）守護心城，
摧伏外道。（涅槃為城，城諸妄想，不令漏失。經曰：以無心
意、無受行，而悉能摧伏諸外道也。五峰神仙，最居
山頂。（色陰、想陰、識陰、受陰、行陰。「陰」者，蓋也。能掩其
心，令不明了。形礙為色，領納是非為受，妄情思慮為想，歷
緣諸境為行，了別名稱為識。無明黑闇長生，故曰「神仙」，
亦名「長受」。仙人我慢，高於五嶽，故曰「最居高頂」也。仙
人我慢，五欲自恣，不悟無常。（色欲、聲欲、香欲、味
欲、觸欲，五處受生，貪是名為「五欲」。隨所染著，任情即造，故
曰「自恣」。生、老、病、死，念念遷謝，故曰「無常」也。佛
與迦葉、諸大菩薩，側塞虛空，前後圍繞。（佛者，心
也。心王自在，能使識不起。異念即是弟子，故曰「迦葉」。既隨
教命，心得解脫，名為「菩薩」。法身廣大，包括十方，故言「側
塞虛空」。無處不遍，故曰「圍繞」也。四部弟子，一時共
會。（眼、耳、鼻、舌，名為「四部」。心王所制，不染色、聲、香、味，
故言「弟子」。俱登正覺，故曰「一時」。身心不二，即是「共
會」。「會」，合也，合一相一理也。
爾時世尊在大眾中，（「世」以寂滅為義；「尊」以覺證
為能。覺知一切煩惱無所有，故號「世尊」。八萬四千煩惱之中，
<pb n="74"/>
悟平等道，故曰「眾中尊」也。坐寶蓮華，（觀行已畢，至無功
用，寂休閑居，名之為「坐」。「寶」者，道也。道體明淨，塵垢不
染，故曰「蓮華」也。）結跏趺坐，（此為入定也。端其身即心
真；正其念即慮靜也。嬉怡微笑。（悟道性情，美名之
「嬉」。「怡」之言悅。悅樂心神，故「微笑」之也。威德光
明，普照一切。（煩惱消滅名「威」，識了無生曰「德」，故曰
「威德」。清淨是「光明」。「普照一切」者，謂陰、入、界一切
法。陰者，五陰，色、受、想、行、識是。入者，十二入，內有
六根：眼、耳、鼻、舌、身、意；外有六塵：為色、聲、香、味、觸、
法，名十二入。界者，中間六識、六根、六塵，即是十八界。
是以五陰、十二入、十八界是「一切」。行人觀之，空無所有，名之
曰「照」。故云「普照一切」也。
佛告心王菩薩：（「告」之言發，發開生死心，見法身相，
虛凝不動，自在無礙，即是心王菩薩也。）「汝當為諸大眾，
宣說甚深無上妙法。（「宣」，猶吐也。從無明地吐
出。法身寂寥，無相平等。平等不二，故言「甚深」。「妙」
者，要妙之法，佛所說也。令諸眾生，識煩惱性空
無所有。（眾生迷故，為有煩惱，覺已知無。故言「空無所有」
也。令頭陀正法，苦樂一相。」（生死是「苦」，涅槃
為「樂」。生死既空，涅槃非有。平等無生，故言「一相」也。
心王菩薩承佛神力，身昇虛空，變現自在。
（「承」者，受也。受佛神力，自覺身心本無所有，故云「虛
空」。「變現自在」者，轉妄以入真，萬物不動，故云「自在」
也。於大眾中，放大智光。光如百千萬億日
月，清涼調適。（「清涼」是光。光相不動，說名為「如」。「百」
者，百波羅蜜；「千」者，千法明門；「萬」者，行也。定慧雙照，明
同日月，故言「百千萬億日月」也。煩惱火滅，故言「清涼」。喜怒
不生，名為「調適」也。隨諸眾生，所求皆得。（聖化無
礙，故云「皆得」。）普照十方，招集有緣諸來大眾。（「十
方」者，十惡也。「招集」者，四諦是。「有緣」者，十二因緣是。煩
惱非一，名曰「諸來」。「來」之言「會」。煩惱交會，共造一心，故
言「大眾」。體寂空明，名之「照」也。天龍八部、護法善
神、（心淨為「天」；智慧為「龍」；五陰、三毒，合為「八部」。不
起異念，名為「護法善神」也。四天王等，（眼、耳、鼻、
舌，名為「天王」。見聞、覺知，二相不起，名之曰「等」。
上至有頂，下極空際，（「頂」是實也。實相之理，圓空不動，
故言「有頂」。上下無二，曰「極」。「極」者，空也。「空際」，名為
佛性也。）六道四生，蒙光喜悅，（眼、耳、鼻、舌、身、意，
名為「六道」。地、水、火、風，名為「四生」。神光照蕩，空寂無
生，故云「喜悅」也。皆來聽法，（理性虛無，湛然不動，名為
「聽法」也。大眾雲集。（言此妄身，猶如雲集，暫有還散，
究竟無實也。
菩薩摩訶薩大慈所薰，（「菩薩」者，西國語，此云「道
心眾生」是。「摩訶薩」者，亦是西國語，此云「大道心眾生」是。
慈能拔苦，苦惱不生，名曰「大慈」。「薰」者，香也。香
薰我身，煩惱滅盡。此是無價寶香，非是世間草木之香，故云
「大慈所薰」也。復放六百萬億最勝光明。（「六百」者，
六根是。一根一百，故曰「六百」。「萬」者，萬行之門戶
也。「億」者，總持之大名。見道轉深，故名曰「最勝」也。
其光明中宣說：「一切眾生本性清淨、（了眾生
相，即是實相。故言「本性清淨」也。無生無滅、（妄想不起，
是名「無生」；善法常住，是名「不滅」。）無垢無淨。（分別是
「垢」；無分別是「淨」。垢性自空；淨性非有也。無生
死際，無涅槃際。（生死性空，涅槃非有。二際平等，
等諸法空故。（二際俱空，空故平等。諸法亦然也。）閑
居靜住，即是頭陀。（因成果就，故曰「閑居」。淳一無
雜，名為「靜住」。寂然念道，絕斷攀緣，（見道性空，攀緣
即滅。）不生分別。（識性體空，本無分別也。何以故？
生死、涅槃，不一不二。（法身不動，離諸名數，故云
「不一不二」也。但假名說，接引愚夫。（涅槃方便，是佛
權教。指方陳說，令識道性體空，生死如夢、如電。愚夫不
了，為生死可捨，為涅槃可得。於空之中，妄生染著。眾自覺
歎，迷來日久，故言「假說」也。上品眾生，體達法相，
<pb n="75"/>
不入涅槃，不出生死。（法性體空，空無出入。）中品眾
生，捨於生死，貪求涅槃。（捨生死是聲聞行，貪求
涅槃是凡夫行。不捨、不求是菩薩行也。無方便慧，實
際為家。（不識生死、涅槃皆是虛空幻化，是無方便慧。經
曰：「有慧方便解，無慧方便縛」也。下品眾生，無
明癡住，（心無智慧，名曰「無明」。不能發起道心，故言「癡
住」也。不覺不知，沉淪苦海。」（恒在生死，故曰「沉淪苦
海」。常以八苦：生苦、老苦、病苦、死苦、求不得苦、愛別
離苦、怨憎會苦、憂悲之苦。憶想不住，念念分別，名為「生
苦」。「老苦」者，煩惱惱亂身心，不得自在，故言「老苦」。攀
緣妄想，馳散外逸，心神躁擾，名曰「病苦」。菩提之性理，
在煩惱之中，不覺不知，名為「死苦」。非本所求，妄生追念，念不
離意，名為「求不得苦」。佛是眾生慈父，愛念眾生，猶如赤
子。眾生皆叛，輪迴生死，故云「愛別離苦」。五陰為怨，惡業
為憎，煩惱交會，隱藏無地，故曰「怨憎會苦」。大道之門被
塞，佛性未由顯現，故曰「憂悲之苦」。苦苦無際，名之為「海」
也。
「諸菩薩等，汝當諦了，如是光明，從何
而來？內外推求，都無生處。（內外根塵，空無
自性，故曰「都無生處」也。從心化生，湛然常一。
（從定生慧，故曰「化生」。言「心」者，非是生滅之心，乃是無相
之心。名字雖多，其體不異。故曰「常一」也。一相光
明，觸眾生身，從毛孔入。（「觸」之言照。「眾生身」，內
外虛通。眾生心納，猶如毛孔。一相光明，無處不遍，名之曰
「入」也。眾生遇者，入無量定。」（「入」之言觸。觸
此身心，猶如虛空，本來不動也。
「光觸眼者，入妙色三昧；（眼雖見色，妄識不
起，與物合故，名為「妙色三昧」也。光觸耳者，入音
聲三昧；（耳雖聞聲，不得聲相，識不分別，名曰「音聲三昧」
也。光觸鼻者，入香林三昧；（鼻雖聞香，不得香體，即
是空。空無分別，故言「香林三昧」也。光觸舌者，入法
喜三昧；（舌雖觸味，不得味相。味相自空，識無分別，名
為「法喜三昧」也。光觸身者，入智明三昧；（身雖知
寒、熱、澀、滑等，不得觸相，識不分別，故名為「智明三昧」也。
光觸心者，入法明三昧。」（六識體空，無能分別，狀若韻
音。六根是同一根，故名為「法明三昧」也。
「光遍十方。仙人蒙光，我慢即除，（無相之光，
照除我相，人相、眾生相、壽者相自然消滅也。身心清淨，
悟無生忍。（清淨之心，是無生忍也。惡鬼、毒蛇、夜
叉、羅剎、啖人精氣者，皆發菩提心。（身
心空寂，是發菩提心也。二見牛頭，鬥諍心息。（善
惡二見，名曰「牛頭」。生滅不住，名之為「鬥」。畢竟不生，名
之為「息」也。波旬魔王，開地獄門，施清涼水。
（生死魔、煩惱魔，魔力威大，自在如王。無明閉塞，名為「地獄」。
豁然悟解，萬象參羅，本無所有，名為「地獄開」。「施」，言
捨。捨離諸見，妄想不生，即是法。「清涼水」即是法水，湛然清
淨也。飢餓眾生，自然飽滿，（心生煩惱，憶想妄
緣，名為「飢餓」。禪定無生，法喜無滿，故名為「飽」也。發清
淨心，飡法喜食，身心解脫，（味道心和，名為「法喜」。不
住有無，自然解脫也。深入法性，自在無為。」（實相之
理，名曰「深入」。體性不動，言入逍遙自在，故曰「無為」
也。
「雖得無為，察心不住。（不住而住，住於不住也。）
學方便故，（所化之緣，曰「方」。能化之智，曰「便」也。
以法為妻，化生一子，名為法王子。處在深
宮，正念思惟。（「妻」者，定也。定能生慧，故曰「化生」。
「一子」者，菩薩是也。實相云遠，窺而莫睹，故曰「深宮」。空
寂無生，名為「正念」也。學大方便，不捨有為，不住無
為。（性離有無，平等不二，是「大方便」也。二慧方便，
念念具足。（一既不存，二從何立？慧亦無體。言下有名，解
了還無。故曰「方便」。前念猶淺，後念轉深。深相平等，名為
「具足」也。其年雖小，常樂出家，學無上道。（初入
定門，道行未成，名為「年小」。心無間念，曰「定」。從
<pb n="76"/>
定起慧，名為「出家」。「學」者，學性平等，故曰「無上道」
也。不樂世事，常修少欲知足之行。（端心自守，
五陰消亡。故曰「不樂世事」。意滿無求，名為「知足」。修
六和敬，眼與色和。（心滅境亡，體無分別。色心不二，合
一相理也。）何以故？心不緣色，妄識不生，即是
和義。（「和」者，合也，合一切空故。空故名「義」，「義」即
是佛也。餘如上說。（耳、鼻、舌、身、意等，此之五根，義同
眼釋。故言「餘如上說」也。動靜常一，守護心城，
不令賊入。」（道心堅固，六塵之賊，無由得入也。
「外道六師，多方巧術，詐為親善，（六賊向外
取塵，名為「外道六師」。取捨難易，故曰「多方」。強生分
別，名為「巧術」。塵性本空，取不可得，迷惑不了，言「詐親善」
也。語王子言：『世有極樂，自恣歡娛，長養
王身。（六識馳騁，誘引心王，追求六塵，縱逸自在，喜悅
身心，名為「極樂」。生死不住，名為「歡娛」。五陰熾盛，
故言「長養」。既受樂已，天上伎樂，種種饌膳，自然
來至。（眾生愚癡，見惡歡喜，如觀伎樂。妄想無數，故言
「種種」。貪癡食，名為「饌膳」。舉心即是，故曰「自然來至」
也。五欲天女，巧轉王心，所求皆得。』（心迷五欲，五
欲本空。愚夫不了，妄生染著心，名為「天女」。執情取
相，任意即造，故云「皆得」也。王子聞已，似悲復喜：
（心迷故悲，悟解還喜。『我從昔來，祇為愛網，網
我身心，（「昔」者，古也。從古以來，五欲羅網，籠罩
佛性，不能得出，故曰「愛網」也。不能自拔，何能救他？
（為無慧眼，不見根本，故曰「不能自拔」。佛性既不顯現，煩惱
云何能遣？故曰「不能救他」也。今日何緣，復作斯語，
誑惑於我？』（心開悟道，卻語無明本無實事，云何誑我？
「我」者，佛性是。佛性者，無來無去，無住無著，無為無
相，無生無滅，猶如虛空，湛然不動也。一念返源，即
為心師，（一念無生，即是心師也。）不師於心。（妄心不得
自在，故言「不師於心」。）即知虛妄，不受其語。（生死本
空，何曾有「語」？法性湛然，故言「不受」。外道六師，徒
黨眷屬，自然磨滅。」（「磨」者，盡也。「滅」，猶死也。煩惱
本假，名曰「滅盡」也。）
「王子心地，決斷猛利，猶如金剛。（能斷煩惱，
名為「猛利」。永定不動，故名「金剛」也。）見諸法性，體明
淨故。（識煩惱性，即知明淨。）設有惡念，即便覺知，
入一相門。（若能覺者，惡念自滅，名「入一相門」也。）其一
相者，即是大道之無蓋也。（「蓋」者，是大道體性空
寂，包含一切也。）一是法海母，能生諸佛。（「一」者，
定也。定是海母，能生子義也。義即是佛也。）諸菩薩等，（佛
與菩薩，同體異名，故言「等」也。）常生柔和，質直其心，
不邪不曲。（安心境定，猶若須彌。慧眼常明，邪曲自滅
也。）常樂坐禪，修空三昧。（「坐禪」者，西國之語。此云
「功德叢林」。三世諸佛，皆從禪生，故云「功德叢林」。又云：法
性虛凝，清淨無染，是「樂坐禪」。「三昧」者，西國語，此云「調直
其心，令入正定」也。）居有不有，入有空三昧，破諸
常見。（「居」者，住也。住有不有，不著有見。見性自空，常見
即滅也。）一切煩惱、無明之父。（煩惱、無明，是佛慈父
也。）居無不無，入空有三昧，破諸斷見。（住無不著空
見，心性自離，斷見斯亡。）一切煩惱、恩愛之母。（煩惱、
恩愛，能生菩提。故曰為母也。）入有空三昧，莊嚴法身。
（「有」即是體，「空」即是花。煩惱空花，本來寂淨，名之「莊嚴」也。）
入空有三昧，莊嚴色身。（「空」即體有，「有」即空花。
有此智慧之花，而自莊嚴微妙色身也。色身即具三
十二相，（八解脫、八聖道、八菩薩、八王子，四八三十二。無相
心中而自莊嚴，不同化身之相也。）為度三十二相知見鬼
神。（貪為一十，瞋為二十，癡為三十，善惡兩心，名三十二惡
相。以此煩惱，名為「知見鬼神」。行者觀之，空無所有，畢竟不
生，名之為「度」也。法身具無量相，（「無量相」者，一無相
也。無相不相。）為度微塵愛法眾生。入一實道，（度
無量無邊眾生，而無眾生可度。是名「入一實道」也。）達煩惱
性。開闡法幢，（「幢」者，高相。相是無相，無相是相。入微
<pb n="77"/>
妙境，絕意亡識，假喻世高，永超三界也。摧挫我見，增
長聖道。（我見消亡，聖道即長也。）翻五陰賊，具五
分身。（「翻」者，破也。破五陰賊，成五分身者，為戒身、定
身、慧身、解脫身、解脫知見身也。）不隨三毒，三明現前。
（「隨」者，順也。不順三毒。三毒消滅，即是「三明」。心常清淨，
故名曰「現前」也。）八邪不起，入八解脫。」（五陰、三
毒，縱橫亂起，即是「八邪」。行人觀，空無所有，即是「八解脫」，
亦名「八聖道」也。）
爾時會中有一菩薩，名曰照明。（心淨故曰「照」，
解脫之理故「明」，為「照明」也。愍念今世五濁眾生，
（五陰亂起，名為「五濁眾生」。）不修少欲知足之行，命終
即墮三惡道中。（善心滅盡，即是命終。貪瞋癡起，是名「三
惡道」也。）勸請如來，說頭陀法，開化眾生，（涅槃明
鏡，照了眾生，彼此俱通，名曰「開化眾生」也。）於閻浮提廣
作佛事。（「閻浮提」者，是己之身，心是行人，觀煩惱性，畢竟
空寂，是為「佛事」也。）
佛告照明菩薩：「善哉！善哉！（「善」之言定，
「哉」之言慧。定慧雙滅，故曰「善哉」也。）善男子，我適命
心王菩薩，普為大眾說斯妙法。（無生正智名
「男」，解心非一名「子」。故言「善男子」。）汝今復問，今當
廣說。」
「其頭陀者，從正月十五日至三月十五日，
從八月十五日至十月十五日，二時頭陀。三世
諸佛，常行此法。眾行中上。（「二時」，春秋是。初悟心
時，猶如春日，百草競生。法眼開明，亦復如是。「秋」者，熟也。
道心淳熟，收斂煩惱，入無盡藏。無盡藏者，空靜心是。故曰
「二時」。「三世諸佛」者，覺也。能覺心源，名之為「佛」。覺妄想
心已滅，名為過去佛。覺未來心不行，名未來佛。覺現在心
不動，名為現在佛。同一心體，更無別異。故曰「常行」。愚夫不
識，騎驢覓驢。愚迷眾生，一何太甚也！吾今得道，常行
此法，況汝凡夫！勸諸學人，不得懈怠，（學心之人，
少時妄念，名為「懈怠」也。）縱恣六情，造作諸惡。（六
情妄起，染著外塵，名為「造作」。）何以故？凡夫壽命，稟
道氣生，（不識是非曰「凡」，廣受生死曰「夫」。故曰「凡夫」。
「稟」者，受也。「道氣」者，佛性是也。佛性者，不生不滅，不來
不去，猶如天地，湛然不動。一切眾生，喻如草木，有生有滅。大地
無滅，佛性亦復如是。其佛性體，量同虛空，等空法界。眾生依
佛性中生，佛性中滅。識其佛性者，實不生不滅。猶如虛空，遍
滿一切處。身中亦滿，身外亦滿，處處皆滿。非是散動，遍一切
處，自性不動，常住不變。作此解者，身即無常，佛性是常。故言
佛性猶如大地，眾生譬如草木。為此眾生稟道氣而生也。）法
無有定。（生死之法，本性無定。無住無著，故言「不定」也。）
以不定故，聖亦不定。何以不定？（「聖」者，正也。
正體是常，言說流轉，故言「不定」也。）法如幻故，（無而見有，
名之為「幻」。）寂滅無為（。緣慮已盡。）法如化故，（雖
有而無，名之為「化」。）冥寂無心。（入無漏智。）幻生於
化，（五陰如幻，生於四大，四大是化。故言「幻生於化」也。）化
生於幻。（四大是化生，四大生五陰。故言「化生於幻」也。）
化生、幻死，各不相知。（「化生」為四大緣合，「幻死」為五
陰分離。諸法無自性，是以各不相知。）眾生愚癡，織生死
網，自纏自縛。（不識道理，名為「愚癡」。生死不住，名之為
「織」。未得解脫，是大羅網。「纏」是十纏：一者無慚、二者無愧、
三者睡眠、四者無悔、五者慳、六者妒、七者嫉、八者瞋、九者覆、
十者三界。眾生於中縛繫，未得解脫，故言「自縛自纏」也。）十
二地獄，身居其中。（六根、六塵，二六十二。閉塞其心，不
得解脫。故名「地獄」也。）四大毒蛇，同共一室。（地大、
水大、火大、風大，此之四大，能害法身，名之為「蛇」。「一室」者，
虛妄心是。）十八識賊，遍羅諸道。（六根、六塵、六識，三
六十八。劫人功德，名之為「賊」。煩惱非一，蔽障「諸道」也。）
設有善念，隨生隨滅。（眾生無常，善根微弱，惡業強盛。
前念生善，後念生惡，未聞少善。故云「隨生隨滅」也。）何有
智者，不返斯源。（智人反照，凝神守一，故言「斯源」
也。）六識為根，心識為本。（六識依心識生，是以心為根
<pb n="78"/>
本。）無明波浪，心識常動。（無明心昏，遍緣諸境，名之
「波浪」也。）遊戲六情，造生死業，至死不捨。（「六情」
者，六識是也。取捨不息，名為「遊戲」。生死不捨，死復更生，故
言「不捨」也。）無能制者，自在如王。（經曰：制之一處，無
事不辨。眾生不覺，妄心流注，故言「如王」也。）是故我言，
生死魔王，念念傷害。（生滅不住，傷害法身。）眾生不
覺，輪迴生死，何由得出？（覺即解脫，不覺即輪迴也。）
善男子，汝當正信三寶。（真如佛性，性廣非無，湛然常
住，不生不滅，名為「佛寶」。口中演說，示道群生，令去是非，歸
心一路，名為「法寶」。四大之身，東西行化，毀譽不動，等心
無二，名為「僧寶」。三同是心體，故名之異，理理同於如。如
是解者，名為「正信」也。道從信生，求善知識。」（信是道
根，非信不生。故言「道從信生」也。）
照明菩薩白佛言：「世尊，何者名善知
識？」
佛言：「心王菩薩是一切眾生真善知識。
（心王菩薩，能破煩惱，永離生死，法性常寂，名「善知識」也。）汝
當歸依，請求救護。（歸心空寂，識了了無生，名為「救護」
也。）心王菩薩神力無量，能拔汝苦。」（能拔三毒，名為
「神力」。五陰不生，即是拔苦。）
照明菩薩合掌白佛：「心王菩薩今在何處？
我當普為一切眾生請求救護。」（「掌」之言了，了合於
道，道合於心，故言「合掌」。本性清淨，故言「白佛」也。
佛言：「心王菩薩不近、不遠，不在中間。（「不
近」，不在六根中間。「不遠」，不在六塵中間。「不在」，不住六識
中間。愚人迷惑，不能了解，為言有內、外、中間。智者觀之，空
無所有也。）若欲得見，當觀五陰、十二入、十八界。
身心端直，正念思惟。心王菩薩當至汝所，解煩
惱結。（觀心空寂，滅煩惱結。「菩」之言「結」，「薩」之言「散」。
能解煩惱結散，名為「菩薩」也。）如是念念，精勤不捨，身
心清淨。心王菩薩即至其所，如應說法。」（「如」
者，空也。「應」，猶慧也。內外身心，空無所有，名之為「說法」
也。）
「諸菩薩等，我本與汝及一切眾生同一性
相，一體無異。（眾生身是佛，佛身是眾生身。同體異名，故
言「無異」也。）汝自生心，強起分別，為言我異。我
實不異。（迷故言異，悟即無別。）何以故？是煩惱性，
性無所有，即涅槃性。涅槃之性，性無所有，即
煩惱性。（煩惱性自空，涅槃亦如是。）二性不二，名為正
性，名為法性，（譬如眼目，同體異名，故言「不二」也。）佛所
行處。（不二之性，是佛行處。經曰「行我行處，坐我坐處」是
也。）是故我言，本無有異。」（眾生未悟，為言身與佛別體，
悟即同體。舊來不異，非由今悟，始不異也。）
照明菩薩言：「若本不異，一切眾生，煩惱即
是涅槃？」
答曰：「不然。我言煩惱，性無所有，為涅槃
耳。（要須慧眼，識煩惱性，畢竟空寂，名為而作涅槃。非是肉眼
所識煩惱而作涅槃也。）若言煩惱即是涅槃，何得以涅
槃還惱涅槃？（識即是涅槃，不識即是煩惱也。）行人
善巧方便，觀察身心，得空慧力，（空寂無生，名為「慧
力」。）行頭陀法。靜亂不二，正念思惟。攢煩惱
性，得性心淨。生無漏火，燒煩惱薪。名不動
慧。不動而動，名方便慧。」（「不動」是定，而「動」是慧。
故言「方便慧」也。）
心王菩薩語照明菩薩言：「我於爾時，入佛
性海（海納百川，喻無分別。多出珍寶，即喻智慧。故言「入佛
性海」也。）甚深三昧，名法輪慧。（見現理不住，名為「法
輪慧」也。）不可思議煩惱之中，出生諸佛。」（煩惱名眾
生，悟解即是佛。故言「出生諸佛」。又曰：「凡夫與聖人，本來祇
是一。解知即作佛，迷故凡夫是」也。）
照明菩薩言：「何名方便慧？何名不動慧？
何名法輪慧？」
答曰：「六識心常動，其相如車輪，名為方便
<pb n="79"/>
慧。（雖轉而無分別所用，六識亦復如是。終日輪而未曾轉，終
日動而常靜。虛空無動，轉動亦皆是空也。心王常不
動，其相如車軸，名為不動慧。（車雖運載，流轉不住，
軸常不動。身遊東西，隨緣作務，心常不動。其義亦爾也。）一
根中具六，六六三十六，其相如車輻，名為法
輪慧。（一根是心，心緣六根。眼中有眼識、耳識、鼻識、舌識、
身識、意識。耳根中亦有眼、耳識、鼻識、舌識、意識。鼻識中亦
有眼識等。身識中亦有眼識等。舌識中亦有眼識等。意識中亦
有眼識等。四大本來空，六識何曾有？智者巧分別，皆是空中
立名字。名字無常定，名為「法輪慧」也。五陰以為車，無
相以為牛，調御以一心，運載諸群生，趣向波若
洲。」（「波若洲」者，佛地也。又，「洲垣」者，涅槃是。涅槃者，
波若是。波若者，能生佛。佛是波若智。智者巧分別，同一心體
也。）
「諸菩薩等，汝當修行。一切眾生，常為客
塵煩惱之所覆蔽，不見佛性。（色、聲、香、味、觸、法，名
為「客塵」。眾生不覺，名為覆蔽。「蔽」猶塞也。「塞」猶斷也。
塞斷佛性智，使不現故，名為「覆蔽」也。）如竹不鑽，火即
不出。煩惱亦爾。若鑽煩惱，佛性顯現。要
須在定。心在定故，定力、慧力乃能鑽插。」（如來
說法，義有多端。處要之方，莫過定慧。其足是即佛身。故
言「定慧力能鑽插」也。
「譬如穀子，糠皮盡淨。雖蒙時節，雨水調
適，芽不能生。（糠皮喻煩惱。不生喻涅槃。）凡夫亦
爾。若遇善友、諸佛、菩薩，示其方便，以大乘
法杖，鞭分別心。心蟲既死，內外清淨，毒害不
生。加功磨瑩，心性調善。（「鞭」者，打也。打破無明，
智慧流出。又言：五陰、三毒，諸見妄想，名為「心蟲」。行人
觀之，空無所有，一時清淨，名之為「死」。身四威儀，性常空寂，
見法漸明，故言「磨瑩」。道法平等，去離是非，為「調善」也。所
作真妙，常合聖道。（施為舉動，皆合大道。）蕩除塵
垢，破無明殼。雖在生死，愛水澆灌，識芽種子，
自然不生。身心清淨，生法王家，入菩薩位。（不
住有無，是菩薩位。）四弘不捨，（眼不取色，是一弘；耳不取
聲，是二弘；鼻不取香，是三弘；舌不取味，是四弘。「弘」，猶「通」
也。觀是四塵，本性自空，故言名為「不捨」也。）有大方便，
巧度眾生。」
照明菩薩言：「云何名眾生？」
答曰：「煩惱愛結，名為眾生。若能攝心，寂
然無念，無生、無滅，妙慧成就，度脫眾生。」（識眾生
無眾生，名為「度眾生」也。）
照明菩薩言：「觀煩惱性，內度眾生，其相可
解。外法云何？」
心王菩薩言：「如是！如是！如汝所問，
內外不異。雖復不異，要先觀內。一煩惱淨，眾
多法淨。（一心清淨，八萬四千煩惱悉皆清淨。經曰：心淨則
佛土淨也。）何以故爾？內是外根源，（內心是外根。無
明株杌既斷，六師自然消滅也。）眾聖之源。（前佛後佛，皆同
此悟。故云「眾聖之源」也。得斯要法，法度眾
生。」（煩惱是眾生，清淨是法。故言「法度眾生」也。
「眾生無盡，佛身無盡；眾生無邊，佛身無
邊；眾生之性即虛空性，虛空之性即眾生性。由
有眾生，即有佛生。若無眾生，佛亦不生。（離
眾生無佛，離佛無眾生。轉妄入真，即是佛生。有佛、有眾生，聲
聞見。無佛、無眾生，菩薩見也。）是故我言：『諸佛菩薩，
常度眾生。（佛者，覺也。覺煩惱性，本來清淨。「淨」即是佛。
故言「佛度眾生」也。）有因緣故，方便巧說，眾生度
佛。』（轉眾生身作佛身，故云「眾生度佛」也。）我常宣說：
『諸法平等，無有二相。佛度眾生，眾生度佛，始
名平等。』」（佛性本來空，眾生性亦空。一空無有二，故號為平
等。）
佛告心王菩薩言：「善哉！善哉！（「佛告心王
菩薩」，達平等性是也。）汝入究竟陀羅尼慧，無礙大
<pb n="80"/>
辯。（心不來不去，不生不滅，不取不捨，名為「究竟」。「陀羅尼」
者，西國語也，此土往翻作「總持」。若達實相，故言為「總持
大辯」也。於諸菩薩大眾之中，作師子吼，顯平等
法。我於餘經竟未說之，（前心證粗，細尋未盡。故言「餘
經竟無說之」也。）今於頭陀大乘方等。心王菩薩，大
眾純熟，智慧明淨，（眼見一切十方，不起二相，等同一虛
空，亦辨東西南北也。大慈大悲，利根大士，堪聞大
法。菩薩方便，所以說之。（法體無言，菩薩慈悲，所以
說。接引眾生，令入言說也。）法相深邃，難信難解。
（真法無形，非凡夫之所見，是以「難信」。理性幽玄，玄而頗識，故
言「難解」。修學大乘，有眼慧者，乃能信解也。）二乘凡夫，
鈍根小智，雖聞妙法，無慧方便，不生信樂。」（聲
聞、緣覺，名為「二乘」。聲聞之人，不見玄門，唯見聲、香、味、觸、
法，深生繫著，妄生逆觀，從香味推至微塵，從微塵推至虛空。色
心不起，名為「涅槃」。獲羅漢果，名為「鈍根」。凡夫、緣覺之人，
不識本性，妄觀十二因緣，名為「數不起」。將為究竟，即取辟支
佛果，是名為「小智」。由執相故，聞空妙理，如盲如聾，都無所
見，故言「不生信樂」也。）
「善男子，我滅度後，多有眾生，放逸自恣，
或犯四重、五無間罪。（癡恚嫉妒，名為「四重罪」。不用
他好，名為「癡」；瞋不出口，名為「恚」；恐人勝己，名為「嫉」；見
他好彰其美，名為「妒」。亦名「四蛇」。五陰妄生，是「五無間
重罪」也。作一闡提，無歸依處。（一向空見，謂無罪福，
名「一闡提」。不識本性，流浪生死，故言「無歸依處」也。）當念
心王菩薩，學頭陀法。（空淨心是。）心王菩薩，大慧
方便，慈悲眾生，怨親不二。（聲聞之人，以五陰為怨，涅
槃為親。厭苦求樂，名曰「聲聞」。菩薩慈悲，苦樂因體，故云「不
二」也。）若有信心，即開方便。示實相門，說法巧
妙，令人易解。（巧則易受，妙則易解。）眾生聞已，不生
異念。」（忘懷絕慮，湛若虛空處。故云「不生異念」也。）
心王菩薩即為說法，諸菩薩等正念聽受。
「諸法實相即眾生相。（深達實相，名為「聽受」。）若
心取捨，即遠實相。（取求涅槃，捨於煩惱，是「遠實相」也。）
實相曰道，道字無為。（虛寂心是也。）無為曰一，一
是慧刀，割斷諸見。（解了無生，諸見自滅，故言「割斷」
也。）見根不生，名為解脫，解脫名空。（「空」即是佛
也。）空虛身心，清淨無染，名為波若。（「波若」，佛
之異名。）波若名慧，慧名心光，照陰、入、界。
闇室開明，明明無盡。無盡心光，名涅槃智，智
能巧慧。四大城邑，五陰精舍。（四大無我，假喻城邑。
五陰空寂，是佛精舍。）善惡心起，名為調達。（法本無生，
妄起善惡，名為「調達」也。）色心不二，名曰如來。（身即
是色，色與心合，名為「色心」。色心平等，心等虛空，色亦如
是。色身本來性是虛空，眾生不悟，謂色是真。其色本來性是虛
空。四大從香味生，香味從微塵生，微塵從虛空生。空即虛空，
生微塵空，空亦是空。微塵生香味，香味亦是空。香味生四
大，四大亦是空。四大成是其身，身亦是空。色之與心，無非
虛空一合之相。一切眾生，共迷心色。謂心是有，謂色是真。故
名為「生」。智者觀之，無非虛空一合之相。名曰「如來」。無
無眾生，故離眾生垢。既無眾生，亦無涅槃。是故經曰：不住世
間，不住涅槃，名為「解脫」也。徒眾眷屬，八萬四千，寂
寞清虛，湛然清淨。（八萬四千煩惱，名為「眷屬」。行
人悟之，悉皆清淨。即是八萬四千波羅蜜，亦名八萬四千三昧，
亦名八萬四千法門，亦名八萬四千菩薩，亦名八萬四千寶塔，亦
名八萬四千師子之座也。各各護持，菩薩淨戒。」（清
淨無生，是菩薩戒。）
爾時照明菩薩即從座起，頂禮佛足，（「座」者，
空也。從空生慧，目之為「起」。「頂」者，極；「禮」者，體也。我身
心真極不動，名為「佛足」也。）普為當來眾生諮啟二事：
（「當來眾生」者，後念心是。「諮」者，請也。「啟」，猶「開」也。請
開定、慧兩門，故言「二事」也。）「諸菩薩等行頭陀時，受
持何戒？云何名持，云何名犯？」
佛告照明菩薩：「汝大慈大悲，入他心三昧。
<pb n="81"/>
（觀煩惱，知煩惱性空，是「他心三昧」也。）當來眾生無有慧
明諮問於我。汝今諦聽，當為汝說。」
「行頭陀時，前作方便，斷內外賊，翻邪歸
正。（內有六根，外有六塵。行人觀之，空無所有，名曰「斷賊」
也。）七日七夜，澄淨身心。（初學心人，七日七夜，澄靜身
心，使不散亂，令識性息。七識流注，昏闇不明，目之為夜。
七識微靜，湛然常住，慧眼分明，照之如日也。端坐一室，
正念思惟。（空寂無生，名之為「室」。）觀身實相，受佛
心戒，（「觀」者，看也。看其身心，猶如虛空，無有相貌，名為「心
戒」也。）名曰法叉戒。（「叉」謂除煩惱，「戒」能斷生死。）
戒有二種：內戒、外戒。何名為內戒？覺觀心
動，即犯內戒，破內頭陀。（戒性如虛空，無有動念。動
念起者，名「破內戒」也。）覺有身相，即犯外戒，破外頭
陀。（身如木石，本無所覺。妄見身相，名「破外戒」。）若犯內
戒，毀滅法身。（攀緣心是。）若犯外戒，傷害色身。
（貪瞋癡也。）犯內外戒，非我弟子。雖復多聞，分
別講說十二部經，二時頭陀，不能守護佛法寶
城。（多聞講說，心緣外境。不行無生，焉能守護也！）心散外
逸，念念誹謗，名極重罪，名一闡提。」思想亂起，
不念無生，名「誹謗」。妄緣轉多，名「極重罪」。心無依止，口
妄說空，不識空體，名「一闡提」也。
照明菩薩即白佛言：「凡夫愚癡，貪名求利，
不依聖教，（不識真理，名曰「愚夫」。名相本空，妄想貪著，名
為「求利」。不念無生，違佛聖教也。）不遇善友，破頭陀
戒。唯願世尊大慈大悲，哀愍眾生，示其正道。」
佛告照明菩薩：「善哉！善哉！汝為眾生，
巧問斯事，我今當說。」
「三界虛妄，皆心所作。（貪為欲界，瞋為色界，癡為
無色界。「界」，猶「隔」也。不見佛性，名之為「界」。行人觀之，
空無所有。名為「出三界」，亦名「三解脫」。）若欲懺悔，五
蓋樹下，靜坐思惟。（經曰：一切業障海，皆從妄想生。若
欲懺悔者，端坐念實相，是名第一懺。「五蓋」者。貪欲蓋、瞋恚
蓋、睡眠蓋、掉悔蓋、疑蓋。能覆佛性，名之為「蓋」。行人觀之，
空無所有，名為「懺悔」也。正觀身內，與心論議，捔
智慧力。（生死不住為「論」，寂滅不生為「議」。法與煩惱相競
為「捔」，體達無相，名為「智慧力」也。）煩惱論師，歸依受
化。（妄想不生，名為「受化」。）息諍訟業，起於真心。
（心體清虛，離諸生滅，名為「息諍」。）於諸菩薩四眾之前，
各觀心性。（生、老、病、死，名為「四眾」。各觀心性自空，無
我、人、眾生、壽者也。）性非內外，亦非中間。（三處皆空，
空無內、外、中間也。）心性離故，罪垢亦離。（行人自觀，
心性自離，心性本空，空故無罪。是名為佛也。）如是念念，
行法成時，法性智水，空中灌注。（法水凝靜，湛然
無相。不見內外，名為「灌注」。）洗浣罪垢，戒根即生。」
（洗生滅之罪垢，識法體之無生。故名「戒根」也。）
「頭陀法戒，清淨如本。（「如」是不動，「本」即是心。
心生於道，道生萬物。故言「如本」也。）如是懺悔，千劫萬
劫，極大重罪，一念消融。（貪煩惱名「千劫」；瞋煩惱
名「萬劫」；癡煩惱名「極重罪」。行人諦觀無所有，合一相理，故
曰「消融」。）如是觀時，不見罪性在內、在外，不住
中間。於諸觀中，最為第一。（此觀明空遣陰，諸相平等
無生，故為「第一」也。）無心無緣，前後際斷。（平等無
二，故言「際斷」。心、心數法，畢竟不生。（無漏心是。）
學波若心，名為正觀。（言語道斷，心行處滅，名為「正
觀」也。）大慈大悲，滅煩惱種，生菩提芽，（初證菩提，
道果未成，名「菩提芽」。）慧方便觀。」（了煩惱性，即是菩提。
智者巧說，故言「方便」也。）
「其頭陀師，先調心馬，善巧調御，轡勒其
心，不令馳散。常好坐禪，（靜念無緣，名為「轡勒」。
「馳」者，速也。速走散亂，名為「眾生」。空寂無心，即是「坐禪」。）
在空閑處，澄停不亂。心鏡明淨，（心不緣境，境不攝
心，心心攝境，自在無礙，故曰「空閑」。佛性光明，超過定亂，名
為「心鏡」。一切皆照，故曰「明淨」也。）進止安詳。所有
<pb n="82"/>
慧解，不從他聞，自從心樹，發生利智。（自悟取道，
心眼圓明，發生利智，故云「不從他聞」也。）降內外賊，摧破
四魔。（眼見色是一魔；耳聽聲是二魔；鼻嗅香是三魔；舌知味
是四魔。「魔」者，相也。行人度之，悉皆清淨，故言「摧破四
魔」也。觀解現前，（心性清淨，見理分明，恒無錯謬，故曰「現
前」也。）身心清淨，與道相應。（心合於道，道合於心，故
曰「相應」。）善達法相，隨觀講經，不依文字。（悟達之
人，不誦舊語。法眼開明，自然能說。說破道理，名曰「講經」。
故言「道不依文字」也。）設有言說，猶如虛空。（虛空無
邊，法亦無邊。虛空無盡，法亦無盡。故言「猶如虛空」也。）直
語、真語，不誑眾生。（「直」者，定也。「語」，猶「慧」也。
故言「直語」。體無虛假曰「真」，智談妙理曰「語」，故言「真
語」。眾生得道有實，故言「不誑眾生」。令諸聽者開發
慧眼。（常入空寂，名為「聽」法；見理分明，是名「慧眼」也。）助
佛揚化，使盲冥眾生一時醒悟。（迷心頓解，名為「醒
悟」。）功德、智慧，二種莊嚴，法利具足。」（能除煩惱名
「功」，妙識無生忍曰「德」，故曰「功德」。善知一切，名之為「智」；
識達空源，目之為「慧」。無想心中，而自莊嚴，名之曰「具足」。
「其頭陀師，內解三藏，方乃為師。戒藏、
定藏、慧藏。何名戒藏？藏名貪相，貪相不生，
善惡不二，不二之性，即具尸羅，名為戒藏。何
名定藏？藏名瞋相，瞋相不生，靜亂不二，究竟
寂滅，即具禪那，名為定藏。何名慧藏？藏名癡
相，癡相不生，不生而生，生真實慧，即具波
若，名為慧藏。通達此三者，名為三藏
師，始名師子吼；能破三毒，入一相門，名師子
吼。貪瞋癡無，名大法師，（貪瞋不生，名「法師」。非是
名聞講說，名為「法師」也。）大頭陀師，（空淨心是。）大精進
師，（心無動念曰「精」，轉加深妙曰「進」。）不誑眾生師，大
清淨師，（無心生是。）大解脫師，（煩惱不生名「解」，免生死
苦為「脫」。故云「大解脫師」也。）無繫縛師，大持戒師。
（虛無心是也。）善為眾生方便說法，一一開解（種種演
說，皆合無心。從一生多，多不異一。故云「開解」也。）不生
滅心，（常住心是。又曰：道體虛無，離諸生滅也。）說實相
法。（了眾生相，名為「實相」也。）不妄語師。」（真如心是。
又曰：生滅永除，即非妄語也。）
「出家、在家，四部弟子，修行此法，（不著三界，
名曰「出家」。空寂無生，故曰「出家」。）十八種物，自隨己
身。（「十八種物」者，十八界是。「隨」者，煩惱。慎己法身，清淨
無染也。）常行乞食，少欲知足。（心常念寂，故曰「常行」。
「乞食」，無上正智之食。「少欲知足」者，謂不念內外諸法也。）
正中一食，不二時食。（中道正觀，一相之食。「不二食」
者，無善惡兩心，故云「不二時食」也。）從頭陀時，日日十
二時移，（「時」者，行人悟道之時。「移」者，轉也。轉卻生死
十惡，根塵自然無著。故曰「時移」也。不樂本處。（永離生
死之處，常行空寂之道。）遠離聚落，（內外根塵，名為「聚落」。
觀身空寂，即是「遠離」也。）不近不遠，（心遊外散，將知「不
近」。迴心念寂，故言「不遠」也。空閑靜處，塚間樹下，
繫念思惟。（一切煩惱盡，理入涅槃。「塚間」，不捨煩惱，
不入涅槃，名曰「塚間」。亦曰「樹下」，亦心為樹，樹大無相，遍
覆三千參羅萬象，陰蓋眾生，清涼解脫，故言「樹下」。一心
禪寂，觀身實相，雜念不生。（萬法虛融，本無所動，故云
「不生」也。）巧慧方便，凝靜心王，令身調善。（惡從心
生。心靜無緣，入深三昧，自然調善也。）震大法鼓，摧伏
異學，（學大法鼓，響以遠聞。入微妙境，境絕意識。異學斯亡
也。）外道邪師。入佛性海，（六根，「外道」；三毒是「邪
師」。行人觀之，空無所有。名「入佛性海」也。）煩惱風息。
波浪不生，妄識不起。種性清淨，生如來家。（心
清意淨。「如」者，不動；「來」者，會也。會合無生，是「如來家」
也。）與諸菩薩，論頭陀法。」（法性衝玄，無生不動，是「頭
陀法」也。）
爾時心王菩薩語諸菩薩言：「頭陀淨法，是
法微妙，甚深玄奧，（寂滅無生，是名「玄奧」也。）諸行中
<pb n="83"/>
上。（法門雖多，空寂第一。）我等云何敢問斯事？今當
承佛大威神力。」即從座起，合掌向佛。（無生不動名
「威」；智慧無礙曰「神」，故言「威神力」。「即從座起」者，引<bf>《觀音
註》</bf>，簡三種心：凡夫心、聲聞心、菩薩心。凡夫心浮造惡業，沒在
三有，不能得起。聲聞之人，但見於空，不見不空，不行中道，不
見佛性，沉心住空，不能得起。菩薩心不沉不浮。不沉故不同小
乘；不浮故不同凡夫。離此二行，是菩薩行。故云「即從座起」
也。）却住一面。（「卻」者，迴也，返照。「住」言不動。凝靜神
明，故云「一面」也。）先澄停心海，（行人心不入煩惱大海，不
能得無價寶珠。靜心之水澄，猶如虛空，湛然不動。名為「心
海」，亦名「寶珠」。珠喻佛性也。）入無盡三昧。（不捨煩惱，
而入涅槃，名「無盡三昧」也。）從三昧起，知大眾疑。
即向佛說：「何故頭陀止取正月十五日至三月十
五日？復何因緣，取八月十五日至十月十五日？
何者名『頭』？何者名『陀』？新學諸菩薩咸有疑
心，願為大眾，慈悲解釋疑網垢累，令得解脫。」
爾時世尊告心王菩薩：「汝能巧問，我今善
答，令眾喜悅。善男子！汝等審聽。汝心
令無異念，當為汝說。」
「頭陀正法取正月十五日者，眾生垢重，
無量劫來，心常邪曲。令思惟五陰，空無所有。
調適得所，法性因緣，發自然慧。五分法身，具
一切智。照諸黑闇邪曲眾生，心地正直，常入
三昧。明見法相，猶如春日。故言正月十五
日。」
「至三月十五日者，諸法無性，各不相
知。前心隨生，後心不緣。無故留心，心相不
生，即是實相。（心性本空，空無所動，非是抑留。故云「無
故留心」也。三毒清淨，究竟無染，名三解脫。故
言三月十五日。」
「取八月十五日者，正為眾生，於八聖道，起
八邪風，心地波動，無生妙藥，沒在深叢。（「無生」
是「妙藥」，煩惱是「深叢」。）行人善巧，尋其根本。（澄心
內觀曰「尋」，究竟無生曰「本」。故曰「根本智」也。）本既無
生，心性清淨，不動如山。法王妙藥，自然還出。
（法性空明，照諸黑闇。故名「還出」也。）眾生服藥，八風病
息，（勤觀空相，名為「服藥」。煩惱不生，故曰「病息」也。）八解
脫現前。故言八月十五日。」
「至十月十五日者，行人修道，十念成就，
長養聖胎，具諸根力，無惱無熱。（八邪滅，人我不生，
名為「十念成就」。初悟聖道，得果未成，名「養聖胎」。禪定
名「根」，智慧為「力」，定慧雙照，惱熱消亡也。如明淨月，郁
蒸清涼，煩惱見息。故言十月十五日。」
「『頭』者，行人初破煩惱，擊大法鼓，吼煩惱
賊，得其頭主。賊民無主，無所依止，（無明是「頭
主」。無明之心既破，六賊自然消亡。故云「無所依止」也。）即
求出家，為我弟子。（一切煩惱，隨心所化，究竟清淨，名佛
弟子也。）攝心學道，身心清淨，悟無生忍。故言
『頭』也。『陀』者，後心行人，善巧方便。雖得
前心，後念多失。（前心初定，名之為「得」。後漸懈怠，是以
「多失」也。）既失其後，即是漏心，名為煩惱。行人
勤加精進，前心注後，後心注前，前後不二，名為
正法。即是阿難受持佛語，無有遺漏。是故言
『陀』。（「阿難」者，西國語。此云「歡喜」。證無漏智，是以歡喜
也。）又復『陀』者，陀汰煩惱。如陀金沙，先除
粗者，真金始現。」（「粗」者，貪瞋癡是。「真金」者，佛性
是。新得悟道，故云「始現」。）
爾時大眾，聞佛如來慈悲解釋，諸結煩惱，
自然爛壞。（五陰盤結，空寂無生，名為「爛壞」。）無明藏
開，自然踴出無量無邊如意寶珠，（法身無相，等同
虛空。故云「無量無邊」。諸法相似曰「如」，一物無私曰「意」，道
性恒明曰「寶」，圓寂無心曰「珠」。故云「如意寶珠」也。）不可
稱數。化在身上，以為瓔珞。（道理無窮，故云「不可稱
<pb n="84"/>
數」。一切諸法皆從心生，故云「化在身上」。戒、定、智慧，以為
瓔珞也。）
菩薩爾時復自思念：「如是妙寶，昔所不
得，而今得之。（流轉生死，名為「不得」。今悟無生，是以「得
之」。）十方諸佛，甚深法藏，不可思議。並是如來
慈悲願力，使我悟道。」還以此寶，奉獻如來。如
來不受，還施菩薩。（初心入道，注心守一，以一為寶。道
體性離，無一無寶，名為「不受」也。）何以故？爾時佛
身究竟，不受其功。見於佛性，而得明了。菩
薩籍一入道，道心未明，捉一自守，見於佛
性，而不明了。（悟見佛性，性離一切，無道無爾，還同於
如來，而不受寶也。
善男子，此處難明。直是最上利根菩薩，
聞一悟解，初發心時，便成正覺。（自覺心所為，皆不合
道；並覺諸識。故言：自覺、覺他，名為「正覺」也。）不由次
第，等覺、妙覺。（計有十地而修道者，此是鈍根人。大士學
道，發心則是。故云「不由次第」。初學道時，學有是非。又修純
熟，一切平等，不見高下。無是無非，等若虛空，名為「等覺」。
「妙覺」者，圓明內融，窮鑒法性，體無終始，窮微盡極，故名「妙
覺」也。）前念為因，後念為果，（生死為「因」，涅槃為「果」。）
金剛聖體，種智現前。（大清淨心是也。）涅槃城中，證
究竟果。（無證、無涅槃，名為「究竟果」。）
爾時照明菩薩問心王菩薩言：「何故眾生
本性清淨？以何因緣而生妄想，失其本心，煩
惱所纏，不能得出？云何方便，轉此虛妄？」
心王菩薩即答言曰：「眾生之性，即是法性。
法性常淨，具諸相好。從本以來，無得無失。從
本以來，無出無沒。從本以來，性常真實，亦
無虛妄。從本以來，無有煩惱，亦無涅槃。從本
以來，不增不減，究竟清淨。不可宣說，言語道
斷，無有文字，猶如虛空。（虛空離有無，心性亦如是也。）
云何問言『眾生妄想』？如是問者，名為邪問。」
照明菩薩言：「如是！如是！甚深！甚深！
真淨妙法，不可思議。誰能信者？利根大士，研
心盡淨，乃能生信。」（「研」，猶「窮」也。「窮」，猶「盡」
也。煩惱盡淨，故云「無生」也。
心王菩薩復更為照明菩薩說本業因緣：
「一切眾生，從無始以來，祖父無明，恩愛為母，
常策使我，不得自在。眾生背道日久，雖聞法
言，都不開解。何以故？此等眾生，知見垢心，
閉塞昏闇，不能得悟。猶如明鏡，塵垢汙染，不
見面像。凡夫亦爾，常為八風，汙染其心。法鏡
不明，亦復如是。世法八風，清淨妙藥，揩拭眾
生心鏡塵垢。眾生不受，當如之何？一念起心，
八萬四千煩惱郎主使役其身。身心破裂，（煩惱
亂起，損害法身，名為「破裂」也。）身器淋漏，（妄想流注，即是
「淋漏」也。）瘡瘢深厚。（攀緣妄想，是大「瘡瘢」。未證無生，
名為「深厚」也。）雖聞醫言，不肯信受，非如來咎。」（諸
佛慈悲，有大方便，療治眾生，煩惱重病。眾生雖聞，不能深信，
非如來咎也。）
照明菩薩言：「云何為郎主？」
答曰：「法無有貪，貪郎役使，不得自在，貪
鬼縛我。法無有瞋，瞋郎役使，不得自在，瞋鬼
縛我。法無有癡，癡郎役使，不得自在，癡鬼縛
我。求名、求利，分別取捨。無明郎主，其數無
量，說不可盡。諸菩薩等，汝當精勤，隱處山林
諸見樹下，修行正念。先觀四大，何者是我？
地、水、火、風，一一推求，究竟無我。因緣和合，
妄生於我。此念成時，四大三昧，自然現前。即
覺身心，湛然入定，內外清淨，無有相貌。身與
定合，不動如山。身戒、心慧，不由他教，自然開
解。五陰、十二入、十八界、八萬四千塵勞，為大
般若諸波羅蜜甚深法門。」
<pb n="85"/>
是時大地六種震動，諸天散花，作眾伎樂，
以供養佛。爾時菩薩具二種智：一者實智；二
者方便智。實智離凡夫地；方便智離聲聞地。
「諸菩薩等，汝當修學二種方便甚深法藏，
何以故？十方諸佛之所行處，能令行人安心得
所。不為六師外道天魔之所沮壞，皆是行者頭
陀功德，念念融鑄真金。真金像現，分身散
體，普遍十方，教化眾生。」
微塵菩薩，其數無量，勸請心王菩薩轉正法
輪。
心王菩薩言：「我乘如來威神之力，為大眾
說，令汝開解，無復疑悔。法輪名一，一道清淨，
名正法輪。正念思惟，觀身實相，不生不滅，名
正法輪。常修慈心，怨親不二，苦樂一相，名正
法輪。有佛無佛，性相常住，不生疑心，名正法
輪。能師子吼，吼諸煩惱，究竟清淨，名正法輪。
觀察五陰，空無所有，煞諸結賊，名正法輪。觀
生、老、病、死，性常清淨，名正法輪。正行心
處，不生邪曲，名正法輪。攀緣心息，覺觀盜賊，
畢竟不生，名正法輪。放心隨順，不畏生死，名
正法輪。諸菩薩等，汝當修行如是甚深最上最
妙法，究竟清淨無染法輪，得此法時，不依
生死，不住涅槃，超然解脫，放任沉浮。
即身如虛空，容受一切。心如金剛，護持
諸戒。真佛弟子，即是頭陀。蘭若住處，始名出
家。以智慧刀，剪煩惱髮。念念無間，得解脫
智。具足二忍：一眾生忍；二法忍。聽法
因緣，獲究竟忍。」
爾時心王菩薩欲重宣述，以偈贊曰：
 「震吼法鼓降四魔，  內外怨賊悉清淨。 
 五欲毒箭變為花，  遍散虛空供養佛。 
 如來受已放大光，  眾生蒙光即解脫。 
 無明闇室光照了，  慧燈授記成正覺。 
 了達法相一如如，  凡聖究竟無差別。 
 雙林樹下得成道，  即是導師方便說。 
 若能勤行心王法，  頭陀禪定常寂滅。 
 一心普為貪眾生，  三轉法輪成佛道。 
 如是甚深佛境界，  學心大士乃能了。 
 十八種物常隨身，  行住常觀十八識。 
 一日一夜十二時，  常從不住十二入。 
 雖在六塵不染著，  皆是心王菩薩力。 
 專求無上佛菩提，  守護諸根不放逸。 
 不畏生死如虛空，  身心清淨無所染。 
 我從今日始悟解，  頂禮無上大覺尊。 
 遍觀諸法如幻化，  佛與菩提亦復然。 
 內鑄真如無相佛，  世法金泥磨瑩身。 
 巧轉凡夫成正覺，  頂禮大慧無著人。 
 五陰一相是如來，  貪瞋即是三解脫。 
 護持淨戒無所犯，  心性明珠不變異。 
 我今隨分贊嘆佛，  唯願大悲哀納受。」 
爾時佛告心王菩薩：「善哉！善哉！善能稱
嘆頭陀行法，勸諸學人勤行修習諸波羅蜜，莊嚴
身戒、心慧。身戒名息世譏嫌戒。何以故？息
諸煩惱，不生愛結。愛結若生，即犯斯戒。心
慧名性重戒。何以故？沉心住慧，無有方便，犯
性重戒。若犯斯戒，雖復出家，頭陀苦行，常坐
不臥，日常一食，講經說法，教化眾生，不名師
子，名為野干。非我弟子，我非其師。」
「善男子，我昔為凡夫時，學頭陀法，常處山
林，觀身不淨，安那波那，深心專修此法。經
無量劫，不能得道。徒自疲苦，勞我精神，不能
得道。爾時遇善知識，學心不二，隱五陰山。守
一不移，精神不散，萬靈扶衛。思惟正念十八大
<pb n="86"/>
城，心王直住十二大國。太子居中，遊戲三門，
出城學道。出貪瞋癡（貪瞋癡，名三空山城，學
無貪瞋癡道。出知見城，學無知見道。出生
死城，學無生死道。出八風城，學八聖道。出五
陰城，學五分法身道。出分別城，學無分別道。
出高下城，學平等道。出眾相城，學無相道。
出凡聖城，學無凡聖道。出十二入、十八界、八
萬四千城，學八萬四千波羅蜜道。我於爾時出
虛偽城，入真實道。超凡夫地，種性清
淨。正念思惟，念薩婆若。學大方便，入法性
城。」
「爾時世尊放法性光，入法性三昧，坐金
剛座，從三昧起，即為我演說微妙法。說『煩
惱性即是我身，汝今見我，與我無異。』我於爾
時，聞斯妙法，悲結雨淚，心自慚愧。無量劫來，
迷失聖道，今日始聞。聞已即悟，道心開發，次
第遊觀，入涅槃城。爾時如來放涅槃光，入滅
除三昧，坐法王座，從三昧起，普為大眾說摩
訶衍。言諸眾生身心清淨，不生不滅，不去不
來，湛然常住。我聞法已，諦心聽受，慧解轉深，
入究竟城。爾時如來慈悲普覆，入平等三昧，坐
師子座，究竟如來，身如虛空。所有眷屬，亦復
如是。從三昧起，無言無說，寂然無聲，教化眾
生。於念念中，一一微塵，出生諸佛。轉正法
輪，不可思議。」
「我於爾時，聞究竟法，即成阿耨多羅三藐
三菩提。身心喜悅，得未曾有。道薰我身，生慈
悲心，神變自在，現種種禪。調伏眾生，利益一
切。入布施禪，令諸眾生慳心休息。入持戒禪，
令諸眾生尸羅清淨。入忍辱禪，令諸瞋恚眾
生發慈悲心。入精進禪，令懈怠眾生察心不
住。入寂滅禪，令散動眾生入無量定。入智
慧禪，令愚癡眾生開發慧眼。入地輪禪，
令諸眾生身心不動，猶如山王。入雲雨禪，雨大
法雨，滅諸眾生瞋恚猛火。入火光禪，燒諸眾生
煩惱薪垢。入風輪禪，鼓動眾生法芽增長。入
雷震禪，震動眾生無明癡心。入希有禪，令諸眾
生虛心渴仰。入巧慧禪，令小乘人得大乘食，有
慧方便。入禪神通禪，拔出眾生三毒等箭。入
八聖禪，令修道人世法不染，猶如蓮花於水不
著。入無相禪，令諸眾生分別心息。入甘
露禪，令諸眾生飡法喜食。入藥王禪，遍施眾生
清淨妙藥。入方便禪，引導眾生學無上道。」
「善男子，汝當次弟修行染淨法門。心無所
作，自閑自靜，調伏諸根。尋善知識，學平等
行。無相無礙，正直清淨之心，放心。心靜，
靜故不亂，不亂故清淨，清淨故寂滅，寂滅
故無為，無為故解脫，解脫故涅槃，涅槃故一相，
一相故平等，平等故不可言說。善男子，莫隨虛
妄，憶想分別。當以無漏智慧之火，燒諸動念。
消融諸見，即會無生。凡夫之人，未遇善友，不
解安心、除欲、制心，心水即動，動即羅網。生死
大樹，因動而生。無明皮厚，凡夫不覺，我見
覆蔽，飲雜毒酒，重昏長寢，云何得悟？六
識羅網，知見獵師，是非貪狗，念念狂逸，難可制
御。我今得道，明見斯事，慈心示語，使
得開解。」
佛復告心王菩薩：「我今以是頭陀正法，
付囑於汝。我見當來眾生，無有信心。出家、在
家，多營世俗。貪求名利，學廣知見。起諍鬥
業，自是非他。聞諸法空，謂言：『我解！行於大
乘，學無分別。正法之性，非空非有。』而諸眾
生，一向作解。身口不節，恣心縱逸。著空名
<pb n="87"/>
字，實未一念。修空三昧，遊心法性，善入無為，
安神學道。憶想分別，生滅垢心。心與行違，口
是心非。為舌根賊，詐為親善。長養無明，取捨
不息。以利求利，心為羅剎。貪著美味，愛染為
池。錢作羅網，念念求捕。眾生身份，肉、血、
骨、髓，飴六塵賊等。貪心鬼王，住其身內，六
根狂醉。生死魔王，催其作惡。遍緣諸法，念念
不住。不能制心，心馬放逸，沒在生死。隨心所
作，貪欲狂癡。行道之人，慈悲眾生，尚恐生惱，
何況啖食，不知饜足？言『學大乘，無有分別，食
者無罪』，即惡取空，罪復彌重。不覺不知，雖受
人身，行畜生業。或見他人，行菩薩道，即生嫉
妒。如斯之輩，著外道空，飲無明酒，六識
迷醉，純行惡業。諸佛菩薩，慈悲攝受，無捨離
心。法相是一，說種種名，開示眾生，令得悟
解。」
「若有信心，受持讀誦，燃無生香，日日供
養。不見身相，禮拜恭敬。波若法水，洗除心
垢。若讀、若誦，稱贊講說，念念之中，功德無
量。薰練身心，五藏調適，無復惡夢，恐畏災
害。何以故？十方聖眾，苦行頭陀，成等正
覺。雖成佛道，不捨眾生。示同凡夫，頂戴恭
敬，護念此經。因由斯法，滿菩提願。以是因
緣，令諸眾生，所求皆得。若善男子及善女
人，欲得現身即凡為聖，莫著文字邪見。外相
是非，吾法滅矣。當自內求，行空寂行。不染內
外，信心具足。學我妙術，讀<bf>《頭陀經》</bf>。如說即
行，靜坐思惟。精進察心，不令間念。煩惱見
息，智慧方便，降伏龍王。龍王心水，澄停清淨。
貪瞋癡海，出佛性珠。珠威神力，變現自在，說
微妙法。眾生聞已，道心開發，即見我身補處如
來。諸菩薩等，當知聖道近在身內。凡夫不
解，馳騁外求。無有方便，念念遠道，不可思議。
一切眾生，若能勤心，三毒不生。法輪三轉，龍
華三會，廣度眾生。眾生心淨，前念出家，後念
成道。道精淳一，樸實無聞。凡夫好聞，學世間
智。智生偽出，是非心起，五陰橫生。如是之
人，云何合道？愚智不生，佛如是生。唯吾一
人，獨返其無。」
「諸菩薩等，勤心修習諸波羅蜜。頭陀居
山，一心禪寂。修行正法，少欲知足。常行乞
食，不樂本處。糞掃三衣，取得而足。不樂世
事，攝念思惟。悟世無常幻化，四氣地、水、火、
風，共相擊成，究竟無我。正念思惟，隱我見山、
煩惱叢林。修學神通：宿命、他心，即知此身，化
生無實。色身粗重，未能輕舉，遠到飛行，教
化眾生。菩薩即學方便，結跏趺坐，常入虛
空三昧。觀粗重身，作輕空想。如是念念不
捨，此觀行法成時，色身自在，無相無礙。如
鏡中像，亦如水中月。身心不動，普遍十方，不
可思議。尋善知識，見心王菩薩，善為說法要。
法水灌心，心垢即淨，乃能生信。尚非六度菩
薩，二乘境界，豈是凡夫六識所知！菩薩爾時悲
喜俱至。何以故？悲者，我從昔來，常於此
身，生無量漏。真如實相，沒在知見六識海
中，沉淪生死，不能得出。故言悲也。喜者，菩
薩爾時遇善知識，正心真學平等無礙一相大
乘。六波羅蜜之所薰修，念念無間，即入法流，
明見佛性。故言喜也。菩薩即轉此身，成無上
道。是時大地六種震動。當動之時，妙色身佛
從眼根三昧安詳而出；妙音聲佛從耳根三昧安
詳而出；香積如來從鼻根三昧安詳而出；智明
如來從身根三昧安詳而出；法喜如來從舌根三
<pb n="88"/>
昧安詳而出；法明如來從心根三昧安詳而出。
何以故？六自在王，性清淨故，各各自有微塵
菩薩以為眷屬。教化眾生，行頭陀法。故言喜
也。」
佛告心王菩薩：「一切眾生，正信者少，邪見
者多。我今現在正法弘通。眾生聞已，如說修
行，即得悟道。我滅度後，愚癡眾生若見、若
聞，出家、在家，永割親愛，捨離家業，不為名利，
求無上道，頭陀苦行，尸陀林中、塚間、樹下、鬼
神住處，繩床自居，常坐不臥。信家非家，出家
學道。思惟正法，觀身一相。不惜身命，修行我
法。邪見眾生，無有慧眼，雖受人形，畜生無異。
六識生盲，不見聖道。憎嫉賢善，反生誹謗。如
斯罪人，長墮地獄，阿鼻劫住。遇善知識，生少
信心。設復得人身，諸根闇鈍。雖聞大乘<bf>《頭
陀經》</bf>法，多生疑心，輕毀不信。生此念時，現身
破裂，還墮阿鼻地獄之中。苦痛萬端，難可言
說。」
佛復告心王菩薩：「我所囑累，唯有此經。
勤加精進，守護斯經。若四部弟子：比丘、比丘
尼、優婆塞、優婆夷受持、讀誦，如說修行。依經
方法，於二時頭陀，冬夏坐禪。真我弟子，我
是其師。於惡世中，修行我法，在在處處，多所
利益。國主、人王，獲得法利，身心安樂。群臣、
百官、一切人民，溫毒、疾病、惡夢、災害，自然消
滅。何以故？頭陀正法，微妙藥王，威神力故。
他方怨賊，亦使退散。五穀豐登，人民喜樂。
佛日重興，賢聖出世。」
爾時眾中無量眾生聞佛如來說頭陀法，
深心信解，發大乘心。八萬四千菩薩摩訶薩即
轉此身，成無上道。復有微塵菩薩，其數無量，
發菩提心。或得無生忍者；或得一生補處者；或
得法眼淨者。無量諸天，於虛空中，歌詠贊歎，
合掌散花。各相謂言：「未曾有也！」即發誓言：
「願我來世，亦得如是增長善根，利益不少。」
一切大眾，聞經悟道，敬心奉行。

佛為心王菩薩說頭陀經

<bz>〔錄文完〕</bz>

<ps><bz>〔附〕</bz>關於<bf>《佛為心王菩薩說頭陀經》</bf></ps>
方廣錩

<ps>一　歷代著錄</ps>
從現存歷代經錄看，最早著錄<bf>《佛為心王菩薩說頭陀經》</bf>的
是<bf>《大週刊定眾經目錄》</bf>卷十五之「偽經目錄」：
<bf>《心王菩薩說頭陀經》</bf>，一卷。
據<bf>《大週刊定眾經目錄》</bf>，此經被判為偽經的理由是「古來相
傳，皆云偽謬」，則看來應有其他的傳承依據，但遺憾的是沒
有具體說明這依據是什麼。其後<bf>《開元釋教錄》</bf>卷十八、<bf>《貞元新
定釋教目錄》</bf>卷二十八沿襲了<bf>《大週刊定眾經目錄》</bf>的著錄，但也
都沒有說明判偽的依據。
應該指出的是，一般來說，名稱署為「佛為某某說某某經」的
典籍，其說法主體均為佛陀。而<bf>《佛為心王菩薩說頭陀經》</bf>的說
法主體實際為心王菩薩，且上述經錄所著錄的該經名稱又均為
<bf>《心王菩薩說頭陀經》</bf>，所以我認為該經的正式名稱大約應該為
經錄所著錄的<bf>《心王菩薩說頭陀經》</bf>。
該經還有異名<bf>《頭陀經》</bf>及<bf>《心王經》</bf>。<bf>《心王經》</bf>一名，歷代
經錄失載。<bf>《頭陀經》</bf>這一名稱則在其他經錄中亦有著錄。
最早著錄<bf>《頭陀經》</bf>的是<bf>《出三藏記集》</bf>卷五，作：
抄<bf>《頭陀》</bf>，二卷。抄律中事。
<bf>《出三藏記集》</bf>稱，該經是南朝齊蕭子良所抄。從註記可知，
<pb n="89"/>
該經大約是抄集戒律中種種關於頭陀行的內容，撮略而成。其
後，隋法經<bf>《眾經目錄》</bf>卷四、隋彥琮<bf>《眾經目錄》</bf>卷四、唐靜泰<bf>《眾
經目錄》</bf>卷四均有著錄，稱「頭陀經，二卷」。亦歸為蕭子良抄經。
<bf>《大唐內典錄》</bf>、<bf>《大週刊定眾經目錄》</bf>、<bf>《開元釋教錄》</bf>、<bf>《貞元新定
釋教目錄》</bf>等也均有著錄。由於該經為從律藏中抄出的關於頭
陀行的內容組成，與<bf>《佛為心王菩薩說頭陀經》</bf>顯然不類，故可以
肯定，它與我們在這裡介紹的<bf>《佛為心王菩薩說頭陀經》</bf>沒有關
係。
因為<bf>《大週刊定眾經目錄》</bf>撰於天冊萬歲元年（695），而前此
的撰於麟德元年（664）的<bf>《大唐內典錄》</bf>沒有著錄<bf>《心王菩薩說頭
陀經》</bf>。所以根據經錄記載來看，<bf>《佛為心王菩薩說頭陀經》</bf>大約
產生於七世紀下半葉。
說它約產生於七世紀下半葉，還有下述材料為證。
根據現在掌握的資料看，如下文獻引用或提到過這部經典：
李善（約630～689）註<bf>《文選．頭陀寺碑文》</bf>，稱之為<bf>《頭陀
經》</bf>；
義寂（生卒年不詳，約活動於684年～704年武則天時代）
撰<bf>《菩薩戒本疏》</bf>，稱<bf>《心王經》</bf>；
湛然（711～782）撰<bf>《止觀輔行傳弘決》</bf>與<bf>《止觀輔行搜要
記》</bf>，詳見下文；
宗密（780～841）撰<bf>《華嚴經行願品疏鈔》</bf>，稱<bf>《心王經》</bf>；
敦煌文獻<bf>《達摩禪師論》</bf>，稱<bf>《頭陀經》</bf>；
敦煌文獻<bf>《修心要論》</bf>，稱<bf>《心王經》</bf>；
敦煌文獻<bf>《導凡趣聖心決》</bf>，稱<bf>《頭陀經》</bf>；
<bf>《曹溪大師別傳》</bf>（約產生於780～783年），稱<bf>《投陀經》</bf>；
敦煌文獻<bf>《禪策問答》</bf>，稱<bf>《心王經》</bf>。
上述文獻的出現年代均在七世紀下半葉之後，與前面所說
<bf>《佛為心王菩薩說頭陀經》</bf>的出現年代相符。上述資料還說明，
<bf>《心王菩薩說頭陀經》</bf>的主要流傳時代為七世紀下半葉至八世紀
上半葉，約百年左右。

<ps>二　現存寫本及研究史</ps>
該經因判為偽經，沒有被收入大藏，故後代亡佚。但幸好因
敦煌藏經洞之保存及考古進展而重現於世。有漢文及粟特文兩
種文本。
本世紀二十年代，日本矢吹慶輝在英國倫敦調查敦煌遺書
時發現該經的漢文本的殘卷，為斯2474號，首存尾缺，即文獻沒
有抄完就被抄者廢棄了。該號首題作「<bf>《佛為心王菩薩說投陀
經》</bf>卷上」，實際是一個註疏本。首題下有註疏者署名「五陰山室
寺惠辯禪師註」。接著是註疏者的總釋，用大字抄寫。然後是逐
句註釋經文，採用夾註形式，即大字抄寫經文，雙行小字抄寫註
釋。所抄文字量，從經文正文講，約為全經的十分之一；如包括
註疏，則約為全文獻的五分之一。其後矢吹慶輝把該號收入<bf>《鳴
沙餘韻》</bf>（1930）影印出版。接著，又把它收入新編的<bf>《大正藏》</bf>第
85卷。
與矢吹慶輝大體同時，德國的 H. Reichelt 發現了該經的粟
特文本殘卷，為斯ch353號，首尾均殘。1928年，他把該粟特文
文獻錄文校訂，並譯為德文出版。可參見 Die soghdischen
 Handschriftenreste des Britischen Museums, Heidelberg, I,
 1928, pp.15-32。1929年，法國的 E. Benveniste 發表文章，對 H
. Reichelt 的錄校進行批評。他的文章可參見 Journal Asiatique,
 Paris, 1929, ii, pp.188-191。1933年，E. Benveniste 又以對 H.
Reichelt 的粟特文本錄文進行註釋的形式，發表了自己多年研
究的成果，可參見 'Notes sur les textes sogdiens bouddhiques du
 British Museum', Journal of the Royal Asiatic Society, London,
 1933, pp.33-44。不過，他們都沒有考訂出這個粟特文殘本到底
是什麼經典。1933年，法國著名東方學家 P. 戴密微指出，粟特
文本中有「大乘頭陀經」的提法，經中出場的人物是「心王菩薩」，
另外，從該經的內容與傾向，都可以肯定它就是<bf>《大正藏》</bf>第八十
五卷所收<bf>《佛為心王菩薩說頭陀經》</bf>。戴密微的文章可參見 E.
 Benveniste P. Demieville，'Notes sur le fragmant sogdien du Bud-dhadhyanasamadhisagarasutra',
 Journal Asiatique, Paris, 1933,
 pp. 239-241。粟特文殘本是白文，無註疏，所剩經文祇相當於
<pb n="90"/>
全經的三分之一弱。其首部與<bf>《大正藏》</bf>所收漢文本尾部之間還有
大段缺失，並不能直接銜接。但戴密微根據兩個本子的若干相
似之處，正確地判斷出它們為同一經典。應該說，戴密微的上述
研究是很卓越的。其後，學術界對粟特文本<bf>《佛為心王菩薩說頭
陀經》</bf>的研究沉寂了幾十年。1976年，英國的 D. N. MacKenzie
綜合前人的研究，利用電腦對該文獻重新研究，並譯為英文。可
參見 D. N. MacKenzie, The Buddhist Sogdian Texts of British Libray,
 Acta Iranica 10 Tehran-Liege, 1976, Notes, pp.40-48。
值得注意的是該卷的完整編號為：B. M. Or. 8212（160）/
Stein Ch00353 號，從編號看，應為斯坦因第三次中亞探險所得。
我們知道，斯坦因第三次中亞探險時，藏經洞剩餘文獻已經調運
北京。但斯坦因仍然搞到敦煌王道士私自藏匿的500多卷藏經
洞文獻，又從新疆等其他地方發掘到不少古文獻。那麼，該斯
ch353號是從哪裡得到的呢？我懷疑它並非敦煌文獻。從斯坦
因、伯希和的有關記錄可知，由於王道士祇懂漢文，對其他文字
的典籍不甚重視。所以王道士最後藏匿的這批東西，祇能是他
自認為最有價值的漢文文獻。我認為，如果不是編號有誤的話，
本號很可能是從其他地方發掘所得。
<bf>《佛為心王菩薩說頭陀經》</bf>的另一個漢文殘本為伯希和所
得，編號為法國國家圖書館所藏敦煌遺書之伯2052號。王重民
<bf>《伯希和劫經錄》</bf>中早有著錄。亦為首全尾缺。與斯2474號相
比，不但首題、署名完全相同，所抄文字也在同一個地方截止，廢
棄不要。所不同的是，伯2052號註疏不採用夾註形式，而是用
與正文同樣大小的字抄寫，以致正文、註疏混雜，不易區分。該
卷的抄寫錯誤也較多。可以肯定，伯2052號實際是以斯2474
號為底本抄寫的。這個本子一直沒有引起人們的注意與研究。
1993年，日本伊吹敦連續發表了四篇關於該文獻的研究論
文：
<bf>《關於<by>〈心王經〉</by>——被譯為粟特語的禪宗系偽經》</bf>，載<bf>《駒澤
大學禪研究所年報》</bf>第4號，1993年3月。
<bf>《關於<by>〈心王經〉</by>的思想》</bf>，載<bf>《亞洲文化與思想論叢》</bf>第2號，
1993年11月。
<bf>《<by>〈心王經〉</by>復原——依據漢文殘卷及粟特語譯本》</bf>，載<bf>《亞洲
文化與思想論叢》</bf>第2號，1993年11月。
<bf>《關於<by>〈心王經註〉</by>的形成》</bf>，載<bf>《印度學佛教學研究》</bf>第42卷
第1號，1993年12月。
在上述文章中，伊吹敦先生對<bf>《心王經》</bf>及<bf>《心王經註》</bf>的產
生與思想作了研究，提出自己的觀點。由於他當時看到的<bf>《心王
經》</bf>漢本均為殘本，所以他依據斯2474號、伯2052號、斯ch353
號以及所能收集到的各種為其他典籍引用的<bf>《心王經》</bf>片斷，拼
合在一起，力求復原出<bf>《心王經》</bf>的漢文全本。據說伊吹敦先生
本來並不是學習粟特語的，但為了能夠對<bf>《心王經》</bf>進行研究，特
意下苦工夫學習粟特語。這種精神是很感人的。他的上述研
究，引起學術界的關注，也引起人們進一步探究<bf>《心王經》</bf>的興
趣。
其實，<bf>《心王經》</bf>的完整的漢文本還存在，即：
一、保存在中國天津藝術博物館的津藝4510號。該號首尾完
整，有引首。簽題與首題均作「佛為心王菩薩說投陀經」，其下
均有「土」字，應為敦煌淨土寺藏經。該卷係白文，無註疏，抄寫
工整，錯誤較少，在諸本中最可珍貴。
二、保存在中國北京圖書館的北新1569號。該卷首尾完
整，所抄除經文正文外尚有註疏。正文作大字，註疏除序為大字
外，其餘均為雙行小字割註。雖有註疏，首尾題卻沒有提及註
疏，均作「佛為心王菩薩說投陀經卷上」，但首題下又有註者署名
「五陰山空寺惠辯禪師註」。雖然首尾題均稱「卷上」，但從經文
內容看，本號序分、正宗分、流通分等三分具足，所抄實際是一部
完整的經典。雖然有註疏，但僅註釋了經文的前半部分（約二分
之一強），而後半部分（約二分之一弱）為白文，無註疏。綜合上
述情況，我認為抄錄者所依據的底本實際是惠辯禪師註疏的一
個未完成本；也可能由於種種原因，惠辯禪師本來就未能將該註
疏完成。該卷的抄寫方式雖與斯2474號相同，但從行文特徵
看，本號與斯2474號、伯2052號顯然並非從同一底本抄出。本
號錯漏亦較少。
<pb n="91"/>
本號係北京圖書館善本部1988年搬庫清理時被發現。發
現時該號與其他十餘號未編目敦煌文獻等單獨存放。因解放後
入藏北圖的敦煌文獻均有明確記錄，而記錄中不見該號，則該號
之入藏北圖，應該在解放以前。但在解放前北京圖書館寫經組
（1929～1936）所編纂的敦煌文獻目錄中亦無該號，則該號之
入藏，應在目錄編成之後。我們知道，解放前袁觀瀾先生主掌館
事時期，北京圖書館曾經派員赴西北收購敦煌文獻，此號或屬此
次所購之列。
三、保存在日本三井文庫的藏本。該卷首尾完整，有引首。
除個別字外，其內容及抄寫形態與北新1569號完全相同。卷尾
署「靈德」兩字，應是抄寫者姓名。
上述三號均為曾經流散在外的寫卷，那麼，有無偽卷的可能
呢？我認為不可能，理由如下：
首先，<bf>《佛為心王菩薩說頭陀經》</bf>是經錄雖有記載，實際早已
亡佚的典籍。現在英國、法國分別發現了該經的敦煌殘本，而上
述三個完整本的前部分與殘本完全吻合，後部分的不少文字可
以與其他典籍的引用文字相印證。這就完全排除後人偽造經文
的可能。
其次，從北京圖書館藏本的紙張、書法等諸種因素分析，該
卷確屬敦煌九、十世紀的寫本。
再次，從有關照片可以清楚地判斷出，北新1569號、津藝
4510號及三井文庫藏本均為同一個人所抄寫。亦即都是九、十
世紀時敦煌淨土寺僧人靈德所抄。
所以，上述三卷均為真正的敦煌文獻。
綜上所述，現存<bf>《佛為心王菩薩說頭陀經》</bf>共6號，從文字淵
源講，可分為三個系統：
甲系統有3號，其中津藝4510號為白文；北新1569號、三
井文庫本為註疏本。
乙系統有2號，斯2474號、伯2052號。
丙系統有1號，斯ch353號，粟特文譯本。
另外，在<bf>《昭和法寶總目錄》</bf>卷一之<bf>《敦煌古逸經論章疏並古
寫經目錄．所藏者未詳敦煌古寫經目錄》</bf>中還著錄有「佛為王菩
薩說報陀經卷上（五陰山空寺惠辯禪師註一卷）」一號，顯然是
<bf>《佛為心王菩薩說投陀經》</bf>的誤寫。從「空寺」這一名稱看，它屬
於甲系統。但它究竟是上述甲系統諸本之外的另一個本子，還
是即屬北圖、三井兩本之一，尚需考證。

<ps>三　兩個問題</ps>
<ps>一、經文與註疏的卷數</ps>
依照<bf>《大週刊定眾經目錄》</bf>等歷代經錄，本經為一卷。但現
除津藝本為一卷本外，其餘諸漢文本經名下均有「卷上」字樣，顯
示出二卷本、甚至三卷本的形態。該經到底是幾卷呢？
由於署有「卷上」字樣的諸本均為註疏本，且實際上經文本
身三分均已具足，即所抄的<bf>《佛為心王菩薩說頭陀經》</bf>實際上已
經完整無缺。另外，目前在其他諸典籍中發現的有關該經的引
文均可在現存文本中找到出處。所以我認為該經本文已經具
足，該經之白文本原為一卷本，應無可疑。
至於諸註疏本首題之所謂「卷上」，我認為應是惠辯所加。
亦即惠辯考慮到註疏後，該經篇幅會大量增加，因此曾計劃改勒
為上下兩卷或上中下三卷。但由於該註疏本實際沒有完成；或
者雖然完成，但沒有傳到敦煌。流傳到敦煌的未完成本首題雖
然署為「卷上」，實際並沒有分卷。僧人抄寫該未完成的註疏本
時，考慮到首尾一致，便在尾題後也加上「卷上」兩字，從而形成
我們目前所見的形態。
也就是說，該經的白文本為一卷；註疏本計劃為兩卷或三
卷，但沒有完成。
<ps>二、經文與註疏的作者</ps>
湛然在其所著<bf>《止觀輔行傳弘決》</bf>卷第四之三中說：
「頭陀此云抖擻。此十二事皆為抖擻十二過故。今文即兩
音俱舉。放牧聲者，三里之外，使童小牧聲，不聞住處，堪修禪
觀。世有濫用其言者，遠放木橛，不聞墮聲。得已復放，每夜至
三，是名頭陀，絕放木聲。如鹽官忍禪師造<bf>《頭陀經》</bf>云：『頭為煩
惱頭主。陀為陀汰煩惱。』此言雖謬，猶勝放木。如斯等例，江表
<pb n="92"/>
尤多。」。
在其<bf>《止觀輔行搜要記》</bf>卷第四中又說：
「次食中三准衣說之。頭陀中放牧等者，三里外者，使童豎
牧聲，不聞住處。世濫行之，一夜三度，遠放木橛，不聞墮處，名
絕木聲。如鹽官忍禪師釋頭陀云：『頭謂頭主，陀謂汰。』謬何可
言！」而在<bf>《佛為心王菩薩說頭陀經》</bf>中正有「頭謂頭主，陀為
汰」的說法。
伊吹敦先生引用這些資料，主張該「忍禪師」即禪宗五祖弘
忍（601～674）。他特別提出，該經曾為<bf>《修心要論》</bf>所引，而<bf>《修
心要論》</bf>雖然署名為弘忍著，實際是在弘忍弟子法如（638～689）
系的影響下產生的。又，法如系的<bf>《導凡趣聖心決》</bf>也引用了<bf>《佛
為心王菩薩說頭陀經》</bf>。所以，該經很可能是直接接受了弘忍影
響的某個法如系弟子所作。。
我認為，從湛然的記述看，該忍禪師是鹽官人，或曾長期在
鹽官生活，應該沒有問題。鹽官，今浙江海寧。原名「海昌」，因
漢時在此設置鹽官，故三國吳時改名為「鹽官」。晉屬楊州吳郡，
南宋、南齊因之。南陳兼置鹽官郡，尋廢郡。隋屬楊州餘杭郡。
唐屬江南道杭州。<bf>《頭陀經》</bf>所以產生在鹽官，與湛然批評的「江
表」一帶學風自由應該有很大的關係。然而我們知道，五祖弘忍
是湖北黃梅人，年七歲從道信出家，先在黃梅雙峰山修習，後移
居黃梅東山。至今沒有發現他到江浙一帶活動的記載。因此，
說「鹽官忍禪師」即五祖弘忍，似乎比較牽強。
中國禪宗，在道信之前，都崇遊方頭陀行。從道信、弘忍時
代起，禪風發生很大變化，開始定住一處，農耕自食，過集體生
活。這與<bf>《頭陀經》</bf>所主張的「出家、在家，四部弟子修行此法，十
八種物，自隨己身。常行乞食，少欲知足。正中一食，不二時食。
從頭陀時，日日十二時移，不樂本處。遠離聚落，不近不遠，空閑
靜處，塚間樹下，繫念思惟」的觀點相違甚大。因此，本經是否弘
忍門下所撰似乎可以再作研究。
至於註疏作者惠辯，僧史無載，生平不詳。首題下他自稱居
住於「五陰山」、「空寺」。所謂「五陰山」的意義，即註疏中所謂
「五陰煩惱是『大林藪』。無明厚重，不能覺察，名之為山也。」所
謂「空寺」即註疏中反覆闡述的「空性」、「空相」、「空寂」之理。在
敦煌文獻偽經<bf>《大辯邪正經》</bf>與<bf>《觀世音經贊》</bf>中，也都出現「五陰
山」這一名稱，證明所謂「五陰山」、「空寺」云云都是假託的地名。
惠辯的註疏，行文自由，充分反映了中國古代部分僧人的「六經
註我」的學風。伊吹敦先生指出該註疏與敦煌遺書中金剛藏菩
薩註<bf>《金剛般若經註》</bf>及<bf>《觀世音經贊》</bf>存在親緣關係。此外，我
們可以看到它還受到<bf>《維摩詰經》</bf>的強烈影響。

<article id="n9">佛說孝順子修行成佛經</article>

<other>佛說孝順子修行成佛經</other>
整理者　方廣錩

<bz>〔題解〕</bz>
<bf>《佛說孝順子修行成佛經》</bf>，又名<bf>《孝順子應變破惡業修行
經》</bf>、<bf>《銀蹄金角犢子經》</bf>，印度佛教初期密教所撰佛本生故事。
譯者不詳。一卷。本經最早見錄於隋仁壽二年（602）所撰<bf>《眾經
目錄》</bf>卷四，判為疑偽經，但沒有說明出處。歷代經錄因之。故
未為歷代大藏經所收，早已亡佚。現在中國北京圖書館所藏敦
煌文獻中發現一號，首殘尾存，所存內容大體完整，言栴陀羅頗
黎王娶有三妻，其第三夫人生有一子。兩位大夫人設計殺此子，
太子變為一頭銀蹄金角牛犢，得到屠戶的幫助逃出國外。後娶
鄰國公主，迴國救母，與母均「不轉凡身成佛」。從「應變破惡業」
這一經名看，首殘部分或者包括關於太子的命定「惡業」的敘述。
本經雖被判為偽經，但從思想內容、形式結構等看，實屬印度所
撰佛典，約於南北朝末年或隋朝初年譯出。譯出時，助譯的中國
人加入若干自己的發揮。譯文大抵為口語，質勝於文。敦煌寫
本中有若干武周新字，但使用不周遍，故可能抄寫於晚唐早期。
本經的發現對研究傳統的「疑偽經」開拓了新的思路，為研究印
度佛教與本生故事提供了新的資料。關於該經的研究參見方廣
錩：<bf>《敦煌寫經<by>〈佛說孝順子修行成佛經〉</by>簡析》</bf>，載<bf>《南亞研究》</bf>
<pb n="93"/>
1988年第二期。
整理本以中國北京圖書館藏玉64號（北8300號）為底本，
無校本。
<other><bz>〔錄文〕</bz></other>

<sarticle>佛說孝順子修行成佛經</sarticle>

（前殘）
□…□遇萬斧。八坐諸貴為此犢子入議，諫得大王。王答
諸□□：「我今愛敬憐憫犢子，不可思議。若煞此犢子之時，莫在
我宮內煞之。我見此犢子行跡死處，我即心肝寸寸斷絕，交死不
活。」爾時國王語諸臣曰：「若欲煞此犢子時，為我牽向屠兒坊中，
方便煞之，勿使我見。」
遂遣黃門牽此犢子往向屠兒坊中。到屠兒門底，遙喚屠兒
三聲。屠兒出看。黃門語屠兒曰：「國王二后後垂命至死，須此銀
蹄金角犢子心肝。卿急手打煞，劈取心肝，白紙重裹，送
來門底。我在門邊佇待卿。」
屠兒聞黃門作如是言，手牽犢子入於家中，繫著大柱，手捉
大斧，舉欲打煞。犢子語屠兒曰：「卿住！未忙煞我。聽我一
言，當死。唵！」屠兒住，聽犢子言。犢子語屠兒曰：「我非是犢
子。我是栴陀羅頗黎國王太子。我父索其三妻，我母處在小
限。兩夫人意欲煞我。我不得違二母之意，變作犢子。卿莫煞
我。我□之日，必作國王。我作國王之時，使卿金千斤，撥國
半治，封邑萬戶與卿。屠兒，願莫煞我。」
爾時屠兒聞犢子作如是言，大芒迫身，言：「丈夫立身以來煞
害眾生恒河沙數，小來未見有是銀蹄金角犢子語我此言。」屠兒
即語犢子曰：「我今為卿身死，不得煞卿。」犢子語屠兒曰：「卿不
得我心肝，亦當必死。若活我之時，卿用我語，使我共卿兩都得
活。」
爾時犢子作是言時，有一天帝釋變作黑狗，從屠兒門中而
入。到屠兒中庭，倒地自死。犢子語屠兒曰：「卿若為我之時，將
我抱著草中，莫使人知。你莫惜家中自死黑狗，劈取心肝，送向
門底，付與黃門。你亦得活，我亦得活。」
爾時屠兒劈取黑狗心肝，白紙重裹，送與黃門。黃門領
得犢子心肝，欲送入殿。王聞犢子心肝，今則氣塞哽咽，爛腸寸
寸斷絕，淚下覆面，暈倒落床，發聲大哭。其黃門送犢子心肝
往至宮裡。二后聞之，甚大歡喜，狼徬皆起。夫人下床，身自往
就黃門手中生啖心肝，不由湯火煮炙，生即食訖。二后云：「此肉
甚美，我今食之，百脈流徹，心底惶悟，眼目精明，手腳輕便，病當
得瘥。」
爾時屠兒送犢子心肝得了，迴還語犢子曰：「我今為卿輸心
肝得了。」犢子語屠兒曰：「你爾「恩德，昊天難報。你若放我
之時，夜半中放。我去時莫使人見。」
犢子夜半中去時，與其屠兒泣淚辭別，語屠兒曰：「我今辭你
去後，作一變異，使你交見，知我有賢德，必令報卿恩。卿家去城
三百餘步。我從卿門出，使無腳跡。唯有城西北角上留一腳
跡。卿一跡踏土之處，知我有賢德，能得報你。」
爾時屠兒聞犢子作如是言，燒香禮拜，供養跪起，泣淚奉
送出門。至明天曉，人未得時，尋此犢子腳跡。處處不見，城外
亦無腳跡。城西北角上正見一足踏土之處。屠兒知有賢德，念
佛還家。
爾時犢子投明行去，離國三千餘里，往到舍婆提國。遇
值國王有一美女，為人可嬉，種種姿妍。面如月滿，端嚴無比，世
間希有，八功德水，以浴其體，著劫波袖衣及乘天宮殿，化城九
重。國王意欲嫡配，此女不就：「王若配，會是賢德之人，女便共
活。」王語女曰：「我生在凡處，肉眼眾生，知誰是賢？」女答王曰：
「阿耶與女召集儀同僕射、高良貴子、守令之家、方伯子孫在於都
市，女自選夫主。」
女從王後行，手捉金鐘，盛蒲桃酒。在父後行，選儀同僕射、
高良貴子。十行無稱意者。王語女曰：「向前十行者，王侯子
孫，尚不共活。自餘卑微，寧可之意？」女答王曰：「向前十行者，
雖可有形貌，面目似人，腹中無德。女欲共活之人，會是賢
德，女便共活。」王聞此語，任女意懷，不違女願。復行至十行，下
<pb n="94"/>
頭見一犢子，銀蹄金角，下行頭立。王已行過，女尋後至，向
父王曰：「此是賢德之人，女欲共活。」王任女意。女得王言，即過
手中鍾酒，與其犢子。犢子得酒，向口飲半。犢子過與女，女即
飲盡。交杯必定，永為匹配。
爾時諸臣、百官、傾國之人皆大笑王：「一國之女，嫁與牛
犢。聽損邦國，寧有此事！」王聞羞恥，便欲煞女。有一帝釋，變
作智臣，遂即諫王：「王有一女，甚有賢德，何待煞之？陟出國外，
令使慚愧，愁不改行？」女聞此言，甚大歡喜。叉手白王：「父
子生有離別，何待煞女？求從遠陟，離王國土。」外書云：「女外
向，千里從夫。」「若與王別，請乞乘騎，送女出國。」
王共夫人送女出城，號啼大哭，悲哀泣淚。語：「諸臣左右、
青衣、吏民都共送之。」百鳥悲鳴，聲動天地。父子分離，辭王
及夫人，心肝痛切，將欲氣絕。
爾時女共犢子離出王國，轉復前行。見一木城，女問犢子
曰：「此是你國以不？」犢子答曰：「此非我國。」次復前行，見一土
城，「此是你國以不？」「此非我國。」次復前行，見一鐵城，「此是你
國以不？」「此非我國。」次復前行，見一銅城，「此是你國以不？」
「此非我國。」次復前行，見一銀城，「此是你國以不？」「此非我
國。」次復前行，見一金城，「此是你國以不？」犢子答曰：「此是我
國。」
在金城國可逕由旬，宿其此，犢子仍不變現。女問犢子
曰：「君若是賢德之人，應當不變？」爾時犢子聞道此語，手捉銀
蹄，撫角，犢衣脫卻於地，拱身一丈。頰如婆果，齒如珂
貝，眉如盡月，眼如眾星夜朗。號為「金城國天子」。宮殿自然。
零仙綵女、伎樂音聲、百味飲食，隨念即至。女見夫主可嬉，變身
一丈，歡喜不可思議。即便作書與王，並告夫人：「阿耶比日道女
不識賢德之人，陟女外國。女夫主以有聖德，甚大端正。阿耶星
夜來看女夫主何如。」
本日王得女書，召集群臣。諸官悉集。「卿等本日笑我女共
犢子而活。我女以有賢德，嫁與金城國王。我今歡喜，不可思
議。」王即為女夫放大恩赦。所有罪人，悉皆放免。
爾時舍婆提國王並夫人來至金城國裡看女。見女夫主
甚奇殊妙，便即問曰：「卿比日在我國中，如何變作犢子？」太子叉
手白王：「某甲非是犢子。某甲是栴陀羅頗黎國王太子。阿耶索
其三妻，阿孃處在小限。兩大夫人意欲煞我。我不違二母之意，
變作犢子。今得王女，愧王無已。孃今在父母國，快成辛苦。願
王權在金城逕停時，向欲共王女暫向父國往看其母。」
太子夫妻二人輕馬往詣父國。內門裡，入磨坊中。見母
頭如蓬耕，面上垢土，手腳皴劈，脊背打破，膿血沾著處爛盡。爾
時太子見母頭戴石五升麥，來向磨坊中。太子不忍認母，二人眼
中泣淚。手捉馬鞭，撥母頭上，麥翻著地，磨何而去。母不
識，其母遙喚：「貴人且住！聽我一言。看君不似凡濫。某甲備
是王家辛苦之人。請得此麥，依課磨之，恒不得充，況復翻地？
是度王聞，必死不活。」太子夫妻但時下馬，以衣袖掃其麥聚，收
著器中。頭戴而去。太子眼泣血，氣塞吞酸，忍痛不忍認
母，輕馬還國。
爾時太子告舍婆提國王曰：「我母如今甚大苦劇，筋骨相
連，形容憔悴，面上垢土，頭如蓬耕，處處打破，血流遍體，快成辛
苦。」王聞道是，心憐女夫及母，眼中泣淚：「我親家母豈可如是！」
爾時太子叉手白王：「若與某甲一親以往，暫欲隨王借少衣馬。
金城如自有兵馬，眾相將往詣父國，救看其母。」
二國軍馬悉送太子往向栴陀羅國。去城四十餘里，其父城
頭知軍來到，懸豎白幡。太子語左右曰：「城頭白幡者，儘是降
幡。我父見我往到，謂我是外國大王，必向我跪。此是我父，不
合跪我。一廂十人，兩廂二十人，走往捉置，勿聽跪也。」
如是所言。王見太子，出城步步欲跪。左右捉之。兩相對
已，攜手腕接，相隨上殿。飲食娛樂，良久以訖。啟白王曰：「王
是一國之主，治民快樂，天下豐饒，雨澤以時。王今快樂，可有幾
妻？」國王不識太子與仁臣奴：「臺奴不敢誑王，正有兩妻。」太子
問曰：「一國之主，皆聞三夫人、九嬪。據何禮律，正有兩妻？王
須實道。償後檢得，王必合死。」王答太子曰：「臺奴伏死！不敢
調王。實有三妻。」太子曰：「喚將來看。」
王遂先遣兩大夫人莊嚴冠帶，來至殿前。太子問曰：「向前
<pb n="95"/>
道三，如何見二？一在何處？」王答太子曰：「今在磨坊中。」太子
問曰：「天子之後，如何安置磨坊而驅使也？」爾時太子母聞道
大王，尋聲走來，欲以投訴。殿前行過，太子遙見其母，狼徬下
殿，走抱母頭，捉臂囓指，稱天大哭：「阿娘，由子五逆不孝，致
使阿婆如許辛苦。阿婆！阿婆！」王見哀哭，然是我子，更有何
言！父母並子三人抱頭大哭。爾時雲飛鳥落，樹木摧折。諸臣
百官，見者泣淚，不能自勝。
爾時太子盡哀以訖。良久，將香湯與母洗浴，取虎龍服與母
著之，還上殿上而坐。喚其二母並父，道其苦狀。王聞道此死苦
由緣，眼中泣血。王喚兩妻，立著南廂。去殿百步，濩湯爐炭，刀
山刃樹，銅升鐵概，車川犁耳。遣此兩大夫人立其傍：「濩湯
濖之，故嫌此輕。我憶卿本日生啖我子心肝之時，與一人喚取一
百力士，二人喚取二百力士，一時遣此力士，鋸此二后，作其段
數，如釋我意。」
力士至已，欲煞二母。太子畏煞二母，口中告佛。刀山摧
鋒，濩止熱，二百力士手腳＆CB21595;疪，不能生害。太子喚其二母，並
共陳道活之狀：「子本存命，實由屠兒。」王語太子曰：「阿耶本日
實不知子遭此苦劇。阿耶如今捨去王位，與子治國。身自出家，
隱居山林，永不干國。除仁一人，自餘爵祿輕重，悉屬屠兒。」
王即出家，鬢髮自落。觀睹宮殿，若視穢廁。修行善道，得阿羅
漢果。太子名喚屠兒，封受國相，位登王侯。庫藏珍寶，悉屬屠
兒把攬。於先施恩，今獲交報，重賞其德。太子共母不轉凡身，
即得成佛。
是時二后諛心不捨。天神帝釋變作猛風吹此二后，毛孔而
入。本食心肝作大鐵丸，節節出炎如車輪，救不可得。
當說此經時，大會之中所千萬人皆得悟道，棄惡從善，交獲
佛果。佛告阿難：「爾時太子，我身是。爾時父王者，今我父悅頭
檀是。爾時我母者，今摩耶是。爾時我婦者，耶輸陀羅是。
爾時屠兒者，今阿難是。爾時黃門者，今目連是。爾時帝釋變作
黑狗者，提迦葉是。爾時二后者，提婆達多；第二后者，調達
是。」
佛說經竟，天龍八部、帝王、人民皆大歡喜，作禮奉行。

佛說孝順子修行成佛經一卷

<bz>〔錄文完〕</bz>

<article id="n10">最妙勝定經</article>

<other>最妙勝定經</other>
整理者　方廣錩

<bz>〔題解〕</bz>
<bf>《最妙勝定經》</bf>，又名<bf>《最妙定勝經》</bf>、<bf>《妙勝定經》</bf>。印度佛教
經典。著譯者不詳。一卷。
本經譯於南北朝時期，主要宣傳祇有修習禪定纔是最妙、最
勝的佛法。批判祇重義解，忽視實際修習的風氣。認為祇有通
過禪定纔能真正了達佛法深義。即使犯了四重五逆大罪，亦可
由禪定而消除。本經在歷史上曾經發生較大影響，對天台宗影
響尤大。天台宗先驅慧思因讀此經而勤修禪定。智青、湛然的
著作中也屢有引用。但隋法經等撰<bf>《眾經目錄》</bf>稱此經「文理複
雜，真偽未分」，歸入疑經類。<bf>《開元錄》</bf>亦在「疑惑再詳錄」中著
錄此經，謂「與<bf>《最妙初教經》</bf>文勢相似，一真一偽，亦將不可」。
並在「偽經錄」中又列入此經。從此該經被判為偽經，為歷代大
藏經所不收，故早已亡佚。現在中國北京圖書館所藏敦煌文獻
中發現兩號，一為北新330號，首尾俱全，原為大谷探險隊所得，
日本<bf>《續藏經》</bf>曾據以錄文收入，但錄文有誤。其後入藏北圖。
一為北臨1757號，係近年新發現的殘片。此經有藏文本，並被
收入北京版<bf>《甘殊爾》</bf>。敦煌藏文文獻中亦有此經之藏文本（法
國國家圖書館藏伯102號）。本經對研究南北朝時期佛教史及
天台宗，具有較大的價值。
整理本的底、校本情況如下：
底本：北新330號
<pb n="96"/>
校本：甲本，北臨1757號。

<other><bz>〔錄文〕</bz></other>

<sarticle>最妙勝定經</sarticle>

如是我聞：
一時佛住王舍城，與大比丘二萬人俱。菩薩大士五十人等、
天龍八部、諸天人等。復有四天大王，復有四部鬼神，皆悉集會。
爾時世尊入光明三昧，寂然無聲。時諸大眾各懷疑惑。
爾時文殊師利法王子菩薩即從座起，繞佛三匝，說偈贊嘆：
「善哉諸法王，寂然入靜室。
此諸大眾等，心皆懷疑惑。
善哉日月光，嘿然無所照。
善哉金寶聚，而不施貧乏。
善哉人中王，今可出禪定。
善哉大龍王，而不降甘露。
善哉人中尊，宜速演說法。
善哉為眾生，演說一乘義。」
爾時世尊從禪定起，告諸大眾：「我今安樂，大有珍寶。
若有貧乏，恣汝所用，莫生疑惑。所謂珍寶，無上智慧，恣汝
所用。」
聞爾時，阿難從座而起，白佛言：「世尊，我今多聞，疾得
無上菩提。如經中說，多聞智慧，利根之者，得道甚難，生於八難
中。我今云何成無上道？」
佛告阿難：「多聞之人有二種心。云何為二？一者定心；
二者亂心。心若在定，多聞無妨。心若亂者，雖復多聞，何所
益也！若人善能定慧具足，最是疾得無上佛道。」
阿難白佛言：「世尊，云何處處經中贊嘆定慧為最第一？」
佛言：「阿難，定慧具足，亦如師子，獸中第一；亦如日光，
能照一切；如須彌山，眾山中上。何以故？定慧具足，其力最
勝。」
佛告阿難：「若復有人造作旃檀精舍，滿於三千大千世
界；復有一人造七寶精舍，亦滿三千大千世界。功德云何，得等
以不？」
阿難言：「七寶者勝。」
佛復告阿難言：「復有一人造黃金精舍，滿於三千大千世
界；復有一人造紫磨黃金精舍，亦滿三千大千世界。如此二人，
功德云何？」
阿難言：「紫磨黃金，功德甚多。」
佛言：「阿難，若復有人造旃檀像及香木像，滿於三千大千世
界，供養禮拜；復有一人造紫磨黃金及七寶像，亦滿三千大千世
界，供養禮拜。於此二人，功德云何？」
阿難言：「七寶紫磨黃金像者，功德甚多。」
佛言：「阿難，若復有人起大心施，持七寶庫藏並及妻子，持
用布施；復有一人持頭、目、身體，並及難得七寶庫藏布施。此等
二人，功德云何？」
阿難言：「七寶、身體、妻子者多。」
佛言：「復有一人，書寫十二部經，流通世間，使人讀誦，滿於
三千大千世界；復有一人，執文如讀，於文通利，亦滿三千大千世
界。於此二人，功德云何？」
阿難言：「執文者多。」
佛言：「復有一人，能誦十二部經，悉皆通利，不解深義，其經
卷亦滿三千大千世界；復有一人，讀誦十二部經，悉皆通利，並復
解深義，亦滿三千大千世界。於此二人，功德云何？」
阿難言：「讀誦解說，其功德甚多。」
佛告阿難言：「有一人解說十二部經，不行布施、持戒、忍辱、
慈悲、喜捨；復有一人，解說十二部經，廣行布施、持戒、忍辱、慈
悲、喜捨，於諸眾生，等心如子。而此二人，功德云何？」
阿難言：「其慈悲、喜捨、持戒、忍辱、布施眾生，功德甚多。」
佛言：「阿難，若有一人，解說十二部經，講說五違陀論，為人
宣說，流通於世。復有一人，善能解說十二部經，十五違陀論，所
謂生論、定論、五陰論、十二入論、十八門論、大空論、日月論、月
<pb n="97"/>
愛論、莊嚴論、第一義論、空金剛心論、種諸論、性空三空門論，復
能持戒、布施、忍辱、慈悲、喜捨，於諸破戒，等心無二。心行平
等，亦如虛空，不見眾生一切過惡。等心眾生，如視一子。於怨
憎中，平如虛空。不謗方等十二部經。如此二人，功德云何？」
阿難言：「不謗方等十二部經，其人功德，無量無邊，不可思
議。」
佛言：「復有一人，如上所說，一切功德，皆悉能滿，亦滿三
千大千世界，亦能讀誦十二部經，十五違陀論，持戒、忍辱、布施
論，持戒、忍辱、布施、多聞，於諸人中，最為第一。演說萬法，皆
悉空寂。令諸聽者，得五神通。雖有是益，不如一人一日一夜入
定。何以故？多聞之人心生驕慢，猶如山海。驕慢多者，惡道受
苦，經無量劫。若出地獄，生為飛鳥。當知多聞何所益也。若有
禪定，能除生死惡業重罪。多聞如草，禪定如火；多聞如鐵，
禪定如金；多聞如毒草，禪定如藥樹；多聞如江河，禪定如大海。
我若說之，禪定功德，不可窮盡。」
佛告阿難：「我自憶往昔作多聞士，共文殊諍利，諍有無二
諦。文殊言有，我言無也。由是諍論而不能定二諦有無。死墮
三惡道，服熱鐵丸。經無量劫，從地獄出。值迦葉佛為我解說有
無二諦。迦葉佛言：『一切諸法，皆無定性。汝言有無，是義不
然。何以故？一切萬法，皆悉空寂。此二諦者，亦有亦無。汝今
解者，但解文義，不解深義。汝於此義，如盲如聾，云何解此甚深
之義？』我聞是，即於林中而自思惟，入於禪定。經七日已，
於四禪中三昧、三定、三智、三空、大空、第一義空。解此空已，一
切萬法，悉亦是空寂。何以故？一切萬法本性空故。當知修禪
最妙、最勝。若有人能一日一日乃至七日，念修禪定，於無量劫
極重惡業漸漸輕微。復有五種重罪：一者，煞父、害母、煞真人羅
漢、破塔壞寺、焚燒僧房；二者，犯四重、八重、五重、六重姓戒；三
者，謗方等經；四者，說他人過，不生恭敬，常起驕慢。如向所說
五種性罪，但修禪定，自然滅除。除禪定力，餘無滅者。七日之
中，尚得如是無量功德，何況終身於閑居、山中、林樹下，端座思
惟，觀除入捨。何以故？心如水流，恒不暫停；亦如獼猴，放一
捉一。要由定心，令使不移。心若移者，於一切法生迷想亂。
心若定者，能知世間生住滅想。一切萬法，悉皆空寂，無常變化，
苦、空、無我。所有諸法，如電、如風、如水聚沫、如熱時炎、如呼
聲響、如空中鳥跡。世間所有山林、江河、池源、大海，火劫起時，
一切燒盡。除四禪及四空定，乃至萬法，皆悉空寂。當知禪力不
可思議。心若有定，能見十方三千大千世界，日月、星辰、江河、
大海、山川、林谷，如見掌中阿摩勒果。亦如禪定現神變化，飛到
十方恒河世界。十方世界所有風、火、地、水、日月、星辰、山河、
林木、天宮、龍宮，悉亦變化。當知禪力不可思議，於禪定中能動
此三千大千十方世界。」
佛言：「阿難，大目揵連入禪定中，種種能為。能動大地，如
轉火輪。當知多聞之人，不能如是。」
佛告阿難言：「汝今亦可動此大地。」
阿難言：「我無禪定，何能如是？」
佛言：「阿難，若修禪定，雖不即得四沙門果，猶勝多聞百
千萬倍。」
爾時竹林精舍有諸比丘，其數五百，皆學多聞。今聞世尊為
阿難說目連神通禪定第一，至佛所，頭面禮足，而白佛言：「世尊，
我等比丘，習學多聞，今已通達十二部經，十六大國敬我如佛。
云何世尊說言『多聞永不能得無上菩提』？」五百比丘同時發聲：
「我捨多聞，而習禪定。」
佛言：「諸比丘，莫作是語：『我捨多聞，如入禪定。』我見汝
智，亦如蚊翅，慾障日月。汝如盲者，欲蹬須彌山。如無船舫，欲
度大海。如折翼鳥，欲飛虛空。汝亦如是。」
時諸比丘，心生惶怖，如欲死人。
佛言：「比丘，汝莫惶怖，應定其心。」
諸比丘言：「我無禪定，何由得？」
佛言：「我有妙藥，令汝得定。」
諸比丘言：「唯願說之，我當修行。」
佛言：「良藥者，所謂觀除入捨。」
諸比丘言：「觀除入捨，我今不解。唯願世尊為我說之，我當
受持。」
<pb n="98"/>
佛言：「初心為觀，第二心起為除，第三心起為入，第四心起
名捨。
復次云何？初禪為觀，二禪為除，三禪為入，四禪為捨。
復次云何？初禪名身念處，第二心念處，第三心法念處，第
四受念處。
如是四法通一切法。所謂四正勤、四如意足、四諦、四空、四
無想、四菩提。汝於初禪亦未明了，況於四禪及一切法。
諸比丘，種種方便，得入禪定。若作不淨觀時，見身四大，脾
胃、骨節、血流，亦如＆CB21594;水。九孔流出不淨之物。屎尿臭穢，甚可
厭患。於此定中，見種種物，若動、若住、若青、若黃、若白、若黑，
種種異變，令心散亂。見此事已，攝之令還。白骨流光，阿那波
那，亦亦如是。若犯四重姓戒，尼破八重，優婆夷破五種戒，沙彌
破十戒，學戒尼破六重，盜佛物、法物、招提僧物、師長父母物、大
眾僧物，及謗方等經，言無威德。如是之人，於禪定中見自身中
氣如黑風，血如猛火，骨如山石，脈如林木，五藏如蛇蚖。見手捉
大火，逆風如走。頭戴大山，去如復倒。口出師子，眼出羅剎，鼻
出蟒蛇，耳出豺狼。大小便道，流水如海。若有十方一切諸佛，
皆悉變黑。若見此相，從禪定起，往至林中空閑之處，讀方等經，
懺悔先罪。或以七日、二七、三七、四七、五七、六七、七七日，眾
罪已除，便入禪定。罪若薄者，漸見身如琉璃山。若不破四種乃
至五重性戒者，禪定中見十方佛同時說法。或說四諦、四正勤、
四如意足、苦法、忍法、頂法、世第一法。或說七覺、四禪、八背
捨、四空、三三昧、八勝處。禪定中見闇見明。從禪定起，心生悅
樂。」
時諸比丘既還林中，修行禪定。逕七日中，皆得羅漢。來詣
佛所，白佛言：「世尊，我蒙佛教，令脫生死，得無上果。」
佛言：「若得，今宜可現。」
時五百比丘現大神變，坐臥空中，或行，或住，作十八變。於
時多聞比丘皆習禪定，亦如目連神通無二。
爾時阿難白佛言：「世尊，如是妙法，如來滅後幾時在此惡土
流行？幾所眾生修行此法，得四沙門果？」
佛言：「阿難，吾卻後二月，於拘尸城滅度之後，八十年中，流
行此法。多有眾生塚間、樹下，思惟此法，觀除入捨。十億眾生，
九億得四沙門果。三百年時，百億眾生，前十億得四沙門果。
三百年後，五百年前，我諸弟子，漸著惡法，心懷嫉妒，邪念自活。
五百億人，十億得四沙門果。五百年後，八百年前，我諸弟子，著
俗衣服，畜養牛、羊、貓、狸、驢、馬，積聚穀米，自作自啖，養育奴
婢。當爾之時，千萬億人，萬人得四沙門果。八百年後，千年之
前，我諸弟子，習學惡法，與國王、王子、大臣、長者而為親友。通
致使命，耕田種植，聚積穀米、金銀、七寶，飲酒食肉，長養四大，
著新色衣，亦如淫女，魃魅魍魎。億億萬人，百人得四沙門果。
千年之後，三百年中，浩浩亂哉。我諸弟子，著俗衣服，雖披袈
裟，如木頭幡，無有威德。白衣見之，不生恭敬，亦如屠兒。當爾
之時，國國相戰，共相煞害。不避君臣、父子、兄弟，無慈悲心。
人民繚亂，飢餓困苦。無婦、無夫、無男、無女。聾盲喑啞，身不
具足。逃奴走婢，亡破失國，多不存活，入吾法中。白衣見之，如
視獵師。亦如天下，亦如惡馬狂象，不可禁制，自在而去。雖有
師徒，如惡狂賊。貪淫無度，不避尊卑，亦如蟲獸，等無有異。造
作惡業，不畏三塗。所行之處，乃與酤酒、屠兒、獵師、淫女而作
伴侶。口出惡言，心生惡念。或國官力，迫脅良善。如取財
物，供給生緣。或獵射、羅網取魚，自煞、自煮、自取、自啖。月、
半月盡，不共說戒、布薩、自恣。若說戒時，鬥諍瞋恚。上中下
座，師徒弟子，共相論說是非好惡。亦如蚖蛇聚入一穴，各相朋
黨，共相辱罵。無尊無卑，猶如群賊。劫奪良善，心貪利養，無
有饜足。當爾之時，十二部經，沉沒於地，不復讀誦。我諸弟子
習學兵法、畫法、泥法、木法、騎法、師法、棋法、歌法、笑
法、稍法、射法、走馬之法。習學如是邪法，死入惡道，無殃數劫，
生為畜生，飢餓困苦，負重而行。有頭陀者，多不如法。常遊聚
落，不在山林、塚間、樹下。心恒作念，闚求利養。多貪財物，
無饜無足。乃至法師解釋佛語，萬不著一。多將徒眾遊行聚落，
詣白衣舍，勸化白衣，多取利養。飲酒食肉，如栴陀羅。爾時多有白
衣，若男若女，持戒淨行，不食酒肉，呵責比丘：『汝大德出家之人，心
無慈悲，多作爾許不如法事。我觀智者亦如屠者。』比丘聞已，競共
<pb n="99"/>
打罵，自相謂之：『如來在時，不聽我等飲酒食肉。』白衣去後，共相謂
言：『今我解者，如佛口說。』或說邪言綺語、無義之語、亂言綺語，
以作義語。亦如盲人指天上日，若大、若小、若寬、若狹。亦如
聾人自言：『我聞天上說法之音。』有諸群盲集，共住聚聽，各各唱言：
『我見日月，若大、若小。』此諸比丘，亦復如是。
世有文殊、大迦葉等，現如其中，競共打罵，驅逐令出，不令得
住。亦如師子居香山中，一切蟲獸，皆不來近。師子去後，百獸毒蟲
共相鳴呼，入香山中。取其甘果，飲其流泉，皆令枯涸。香山神仙，
不復擁護。便生毒草，食者命終。
吾滅度後，一切比丘取我十二部經，競共讀誦。以上著中，以中
著下，以下著上，中著前後。非義言語，義言非語。亦如外道，各言
我是。當爾之時，十二部經雖行於世，無有德。設有讀誦，無有一人
得四沙門果。我諸弟子，如失國王，若鳥無翼。塔寺空荒，無人料
理。設有形像、幡花、寶蓋，如破軍資，鳩雀、豬羊競共入中。如是
比丘，自住屋舍，塗淨妙好，修行經說。」
佛告阿難：「吾為汝等，略說此事。」
阿難聞佛說此語時，流淚悲塞。爾時阿難悲涕不止。佛告阿
難：「莫大悲泣。當持此經流通於世。」
阿難捫淚而言：「我今受持。」
時諸天、人、帝釋白言：「尊者，我亦受持。若人在山林、樹下、空
處、塚間讀誦，我將天人並及神鬼往詣其所，不令妄失一句一偈。」
說此經時，五千比丘得四沙門果，千五百比丘尼得初果，五百優
婆塞得清淨信。天龍鬼神作禮而去。

最妙勝定經一卷

<bz>〔錄文完〕</bz>

<article id="n11">佛說水月光觀音菩薩經</article>

<other>佛說水月光觀音菩薩經</other>
整理者　方廣錩

<bz>〔題解〕</bz>
<bf>《佛說水月光觀音菩薩經》</bf>，又名<bf>《水月觀音經》</bf>，中國人所撰佛
經，作者不詳，一卷。
本經內容為向觀音發願，以求救度。對研究我國觀音崇拜的流
傳及其形態有一定的價值。
本經未為我國歷代經錄所載，故亦不為歷代大藏經所收。現在
敦煌遺書中發現一號，收藏於中國天津藝術博物館，編號為4532
號。
整理本以天津藝術博物館藏本為底本，無校本。

<other><bz>〔錄文〕</bz></other>

<sarticle>佛說水月光觀音菩薩經</sarticle>

爾時若有比丘、比丘尼、優婆塞、優婆夷、童男、童女，一切識情，
種種人民，欲誦持念<bf>《大聖觀音水月光菩薩經》</bf>名者，於諸眾生，起慈
悲愍，先當從我發如是願：
 南無大悲觀世音，  願我速證一切法。 
 南無大悲觀世音，  願我早得智慧眼。 
 南無大悲觀世音，  願我速度一切眾。 
 南無大悲觀世音，  願我早得善方便。 
 南無大悲觀世音，  願我速乘般若船。 
 南無大悲觀世音，  願我早超於苦海。 
 南無大悲觀世音，  願我速成戒足道。 
 南無大悲觀世音，  願我速會無為舍。 
 南無大悲觀世音，  願我已同法性身。 
若值刀山處，刀山自摧鋒。或向火湯裡，火湯雲消滅。若遇地
獄者，地獄或竭枯。或若向餓鬼，餓鬼自飽滿。或向阿修羅，惡心自
調伏。若向畜生間，得其大智慧。
發如是願已，志心稱念：
<pb n="100"/>
我大慈大悲聖觀自在菩薩摩訶薩廣大圓滿無礙悲心陀羅尼，願
救法界一切苦，能滿眾生於覺道。

<bz>〔錄文完〕</bz>

<ps><bz>〔附〕</bz>關於<bf>《佛說水月光觀音菩薩經》</bf></ps>
方廣錩

在觀音的諸多造像中，水月觀音的造像頗為常見，但歷代經錄
沒有記載過具有類似名稱的經典。然而，法國國家圖書館藏伯2055
號背面有這樣一則題記：
「弟子朝議郎檢校尚書工部員外郎翟奉達為亡過妻馬氏追福，
每齋寫經一卷，標題如是：
第一七齋，寫<bf>《無常經》</bf>一卷；
第二七齋，寫<bf>《水月觀音經》</bf>一卷；
第三七齋，寫<bf>《咒魅經》</bf>一卷；
第四七齋，寫<bf>《天請問經》</bf>一卷；
第五七齋，寫<bf>《閻羅經》</bf>一卷；
第六七齋，寫<bf>《護諸童子經》</bf>一卷；
第七七齋，寫<bf>《多心經》</bf>一卷；
百日齋，寫<bf>《盂蘭盆經》</bf>一卷；
一年齋，寫<bf>《佛母經》</bf>一卷；
三年齋，寫<bf>《善惡因果經》</bf>一卷。
右件寫經功德，為過往馬氏追福。奉請龍天八部、救苦觀世音
菩薩、地藏菩薩、四大天王、八大金剛以作證盟。一一領受福田，往
生樂處，遇善知識，一心供養。」
由於伯2055號正面所抄的正是<bf>《盂蘭盆經》</bf>、<bf>《佛母經》</bf>、<bf>《善惡
因果經》</bf>；也由於該遺書與敦煌藏經洞所出其他翟奉達手書文獻筆
跡相同；說明本號是當時翟奉達所寫，用於百日齋、一年齋、三年齋
的原本。從而證明上述題記所提及的<bf>《水月觀音經》</bf>在古代的確流
傳過，並曾被視為薦亡做功德的要典。那麼，這部經典的詳情如何？
與水月觀音的造像是否有關係？由於經典本身下落不明，這些問題
自然無從回答。
1987年，劉國展、李桂英發表<bf>《天津市藝術博物館藏敦煌遺書
目錄》</bf>，其中有「<bf>《佛說無常經》</bf>等四種」一條。根據目錄，該卷原題
簽為<bf>《佛說無常經》</bf>等七卷，為亡母追福，每齋一卷」，首存尾殘，現
存經四種：<bf>《佛說無常經》</bf>、<bf>《佛說水月光觀音菩薩經》</bf>、<bf>《佛說咒魅
經》</bf>、<bf>《佛說天請問經》</bf>，每種經後均有題記，如第一部<bf>《佛說無常經》</bf>
之題記為：
「顯德五年（958）歲次戊午三月一日夜，家母阿婆馬氏身故。至
七日是開七齋，夫校檢尚書工部員外郎翟奉達憶念敬寫<bf>《無常經》</bf>一
卷，敬畫寶髻如來一鋪。每七至三週年，每齋寫經一卷追福。願阿
娘託影神遊，往生好處，勿落三塗之災，永充供養。」
<bf>《佛說水月光觀音菩薩經》</bf>之題記為：
「十四日，二七齋追福供養，願神生淨土，莫落三塗之難。馬氏
承受福田。」
這一資料與伯2055號相互印證，說明所謂<bf>《佛說水月光觀音菩
薩經》</bf>正是我們關心已久的<bf>《水月觀音經》</bf>。大海撈針，竟然得獲，欣
喜莫名。從上述資料我們還可以知道，當時共抄寫經典十種，分為
兩卷：一卷為從一七至七七所抄的七種，即今天津藝術博物館藏本。
可惜的是後三種經典殘失。一卷為百日、週年、三年齋所抄的三種，
即今法國藏本。
此處所錄的<bf>《水月觀音經》</bf>不僅三分不具足，而且從其基本形態
來說，也與一般的佛經有較大的差異，更像是發願功德文。然而竟
以「經」命名，其為中國人所撰偽經，自不待言。這或許說明部分偽
經的產生與功德文有著密切的關係。這是一個值得研究的問題。
從本經內容來看，它顯然是當時普遍流傳的觀世音崇拜的產物。從
南北朝以來，觀世音崇拜成為我國民間佛教（信仰性佛教）的主要形
態之一，流韻深遠，值得引起研究者的注意。本經被翟奉達選為薦
亡追福的經典之一，這對我們研究五代時敦煌的喪葬儀禮也有一定
的價值。
翟奉達是五代時敦煌的著名人物之一，敦煌遺書中現保留有多
種他的著作。在當時的敦煌，他大約可以算是一個大知識份子了。
<pb n="101"/>
而被這樣一個知識份子選為薦亡追福的十部經典，卻有一半以上為
疑偽經，這不能不引起我們對疑偽經在我國佛教中的實際作用與地
位的充分重視。還有，翟奉達為什麼要選這樣十部經典？除了篇幅
比較短小，便於抄寫之外，是否還有別的什麼原因？這十部經典的
排序又有什麼深意？是否也反映了當時的喪葬習俗或者凝聚了某
種思想觀念？凡此種種，想必都會引起研究者的濃厚興趣。
我們知道，水月觀音的形像一般為觀音坐在大海中岩石之上，
垂左足，右足豎膝，與左足相叉鉤，面部微仰，作思惟之相。這一形
像是唐代著名畫家周窗首創的。<bf>《歷代名畫記》</bf>稱周窗的畫「衣裳勁
簡，彩色柔麗。菩薩端嚴，妙創水月之體。」他在長安勝光寺塔東
南院畫的水月觀音菩薩掩障，稱頌一時。他所畫的各種佛教題材的
畫，為後人模仿，稱為「周家樣」。本經雖然名為<bf>《水月觀音經》</bf>或<bf>《水
月光觀音菩薩經》</bf>，但從經文內容看，卻與水月觀音的形像毫無關
係。或者因為當時水月觀音的形像已經非常普遍，「水月觀音」已經
成為觀音菩薩的一個非常普通的名稱，所以人們把這一明明與「水
月觀音」之形像毫無關係的觀音崇拜經典，也冠以「水月」之名。

<article id="n12">佛說金剛經纂</article>

<other>佛說金剛經纂</other>
整理者　方廣錩

<bz>〔題解〕</bz>
<bf>《金剛經纂》</bf>，中國人自撰佛經。一卷。本文獻由三部分組成。
第一部分為啟請八大金剛與持誦功德文。其啟請八大金剛部
分，與敦煌文獻若干<bf>《金剛經》</bf>前之啟請八大金剛內容大致相同。持
誦功德文中則稱：「持此<bf>《金剛經纂》</bf>一遍，如轉<bf>《金剛經》</bf>三十萬遍。」
第二部分敘述天曆元年，北山縣劉姓女子入冥故事。謂閻羅王
勸說該女子持誦<bf>《金剛經纂》</bf>，女子回答：「世上無本。」閻羅王便傳授
經本，並稱該經「從『如是我聞』至『信受奉行』，都計五千一百四十九
字，有六十九佛，自五十一世尊，八十五如來，三十六須菩提，二十六
善男子、善女人，數內有七字四句偈等。」
第三部分為「玄奘法師十齋日」、「玄奘法師十二月禮佛日」以及
持誦功德文。勸導持齋、禮佛、念佛，稱：「玄奘法師於西國取經一千
卷，內掠出此禮佛日月。若能有人受持讀誦者，獲福無量。用力最
上，功德甚多。福高遷如須彌山王，深如巨海，大如天地，廣積無邊
功德。」
現發現在敦煌文獻中存有一件，被撕為兩號：前半為法國國家
圖書館藏伯3024號背面，有首題「佛說金剛經纂」；後半為英國大英
圖書館藏斯2565號背面，有尾題「金剛經纂一卷」。兩號相綴，絲毫
不差。
本文獻價值在於：一、本文獻是中國民間佛教的產物，反映了功
德思想的實際流傳形態。二、「十齋日」、「十二禮日」等對研究民間
佛教實際宗教活動有重要參考意義。三、從文內閻羅王對<bf>《金剛經
纂》</bf>的介紹看，所謂<bf>《佛說金剛經纂》</bf>並非本文獻，而應是<bf>《金剛經》</bf>本
身。北山劉姓女子入冥故事的目的是宣揚持誦<bf>《金剛經》</bf>的功德。
這與張居道入冥故事宣揚<bf>《金光明經》</bf>、黃仕強入冥故事宣揚<bf>《普賢
菩薩說證明經》</bf>頗為相似。四、如本文獻之天曆元年確為元文宗天
曆元年（1328），則本文獻不應是藏經洞文獻，從而對藏經洞研究以
及敦煌文獻研究帶來一系列問題。但元代乃至我國歷代行政區劃
均無「北山縣」，因此，本文獻之「天曆元年」是否真實的歷史年號尚
需研究。總之，本文獻的發現對中國佛教及敦煌學研究提出不少新
課題，均有待深入研究。
本文獻未為我國歷代大藏經所收，歷代經錄亦均無記載。
錄文以伯3024號背面與斯2565號背面為底本，無校本。

<other><bz>〔錄文〕</bz></other>
<sarticle>佛說金剛經纂</sarticle>

先須啟請八大金剛：
 奉請青除災金剛，  奉請辟毒金剛， 
 奉請黃隨求金剛，  奉請定除災金剛， 
 奉請白淨水金剛，  奉請赤聲火金剛， 
<pb n="102"/>
 奉請紫賢金剛，  奉請大神金剛。 
每欲讀誦持念，先須啟請八大金剛。經云：若善男子、善女人，
持此<bf>《金剛經纂》</bf>一遍，如轉<bf>《金剛經》</bf>三十萬遍，感得神禮如滿道。
天曆元年，北山縣有一劉氏女子，年十九歲身亡，到冥司，見閻
羅王問女子曰：「一生已來，作何罪福？」
女子答曰：「一生已來，偏持<bf>《金剛經》</bf>。」
閻羅王問女子曰：「何不念取<bf>《金剛經纂》</bf>？」
女子曰：「緣世上無本。」
王言：「放汝卻迴，分明記取經文。從『如是我聞』至『信受奉
行』，都計五千一百四十九字，有六十九佛，自五十一世尊，八十五如
來，三十六須菩提，二十六善男子、善女人，數內有七字四句偈等。
今言：
 稽首三界尊，  歸依十方佛， 
 我今發弘願，  受持<bf>《金剛經》</bf>， 
 上報四重恩，  下濟三塗苦， 
 若有見聞者，  悉發菩提心， 
 盡此一報身，  同生極樂國， 
 一日贊般若，  遍積善無涯。」 

玄奘法師禮拜，逐月有十齋日：
一日有善惡童子下界，念定光佛；
八日齋，太子下界，念藥師琉璃光佛；
十四日，司命下界，念賢劫一千佛；
十五日齋，五道將軍，念阿彌陀佛；
十八日齋，閻羅王天子下界，念地藏菩薩；
二十三日齋，天大將軍下界，念大勢至菩薩；
二十日齋，察命下界，念觀世音菩薩；
二十八日，太山府君下界，念盧舍那佛；
二十九日齋，四天王下界，念藥王菩薩；
三十齋，大梵王下界，念釋迦牟尼佛。

西京龍興寺玄奘法師於西國來大唐國來，有十二月禮佛日，每
月祇在一日。
正月一日，平明時向東方禮佛四拜，除罪二百三十劫；
二月八日，雞鳴時向西方禮佛四拜，除罪一百二十劫；
三月七日，亥時向西方禮佛四拜，除罪一百四十劫；
四月八日，子時向北方禮佛四拜，除罪一百二十劫；
五月五日，黃昏時向東方禮佛四拜，除罪一千八百劫；
六月六日，黃昏時向東方禮佛四拜，除罪一千八百劫；
七月七日，平明時向東方禮佛九拜，除罪一千八百劫；
八月八日，卯時向東方禮佛十拜，除罪三萬三千劫；
九月十日，寅時向東方禮佛九拜，除罪一千八百劫；
十月一日，卯時向南方禮佛九拜，除罪一千劫；
十一月一日，黃昏時向南方禮佛九拜，除罪一千劫。
右件禮佛月日之時，此是賢聖集會勸諸大地眾生，一心於佛，月
日不得失時，令諸眾生，所求稱遂。若能抄寫使流與人，除罪
三萬九千六百劫，若能教受一人受持，除罪恒河沙數劫。
玄奘法師於西國取經一千卷內，掠出此禮佛日月。若能有人受
持讀誦者，獲福無量。用力最上，功德甚多。福高遷如須彌山王，深
如巨海，大如天地，廣積無邊功德。勸諸善男子、善女人虔
心重意，普願合掌珍重，閤家禮敬經文讀誦贊歎，罪滅福生，信心
奉行。

金剛經纂一卷

<bz>〔錄文完〕</bz>

<article id="n13">大方廣華嚴十惡品經</article>

<other>大方廣華嚴十惡品經</other>
整理者　徐紹強

<bz>〔題解〕</bz>
<pb n="103"/>
<bf>《大方廣華嚴十惡品經》</bf>，又名<bf>《大方廣華嚴十惡經》</bf>、<bf>《大方廣華
嚴經十惡品》</bf>、<bf>《華嚴十惡經》</bf>。是中國人假佛說所撰經典。作者不
詳。一卷。
本經謂一切眾生若修善根，則應：一、不害眾生；二、不行放逸；
三、不飲酒；四、不食肉；五、常行大慈。然後著重論述了飲酒、食肉
的罪孽及斷食酒肉所得的福報。南北朝時，以梁武帝為首的中國佛
教信徒推行斷食酒肉運動（參見<bf>《廣弘明集》</bf>卷三十、卷三十一），本
經即該運動之產物，對研究中國佛教史有著重要價值。本經最早見
錄於<bf>《法經錄》</bf>卷二，入偽經錄。其後<bf>《仁壽錄》</bf>卷四、<bf>《內典錄》</bf>卷十、
<bf>《大周錄》</bf>卷十五、<bf>《開元錄》</bf>卷十八均有著錄，亦入偽經錄。本經為
我國歷代大藏經所不收，日本<bf>《大正藏》</bf>據斯1320號收入第85卷。
該號原殘，故錄文不全。
整理本的底、校本情況如下：
底本：北76號（柰59）；
校本：甲本，北77號（洪47）；
乙本，北78號（芥45）；
丙本，北79號（河48）；
丁本，斯1320號；
戊本，斯6790號；
己本，斯5612號背面。
敦煌遺書中另有俄藏孟1098號，李盛鐸舊藏1件。因條件所
限，此次未能參校。

<other><bz>〔錄文〕</bz></other>

<sarticle>大方廣華嚴十惡品經</sarticle>

大覺世尊將欲涅槃，若住一劫，若減一劫，為諸眾生除諸病
苦，可分別不？
佛告迦葉：「為諸眾生在於世界，分別有二。何以故？生
苦為樂，生樂為苦。」
佛告迦葉：「諦聽！諦聽！吾當為汝說正法要。何以故？譬
如有人身遇重病，寢臥床褥，心念大乘，常不放捨。譬如有人遠到他
方，空山迥野，有恐懼之心，心念大乘，常不放捨。譬如有人繫在
獄中，枷杻著身，心念大乘，常不放捨。譬如有人貧窮，衣不
蓋形，食不充口，心念大乘，常不放捨。如是之人，是真菩薩，則非凡
夫。諸善男子！譬如國王，統領國事，多饒金銀、真珠、摩尼、車
渠、瑪瑙、珊瑚、琥珀、珍寶、瓔珞，不念大乘，死入地獄。譬如
凡夫，在於世界，多饒奴婢，象馬牛羊、絹帛布疋、大小穀豆，皆以
具足，不念大乘，死入地獄。是故，今日生苦為樂，生樂為苦。」
迦葉菩薩白佛言：「世尊！實如聖教！實如聖教！」
迦葉菩薩復白佛言：「世尊！何者為善？」
佛告迦葉：「一切眾生若修善根：一者，不害眾生；二者，不行放
逸；三者，不飲酒；四者，不食肉；五者，常行大慈。如是之人不斷善
根。」
迦葉菩薩白佛言：「世尊！如佛所說，受佛教者，不聽飲酒。」
佛告迦葉：「善哉！善哉！汝解我意。一切眾生不飲酒者，是
我真子，則非凡夫。善男子！飲酒者，或君不識臣，或臣不識君；或
子不識父，或父不識子；或弟不識兄，或兄不識弟；或姊不識
妹，或妹不識姊；或妻不識夫，或夫不識妻；或師不識弟子，或弟子
不識師；或不識內外眷屬。善男子！現前顛倒，何況未來？善男子！
一切眾生不食酒、肉者，得發阿耨多羅三藐三菩提心。」
爾時，世尊告諸大眾言：「善男子！汝好諦聽！諦聽！舍
婆提國有吉槃陀女，為人沽酒，釵梳落在井中。八萬羅漢圍繞井
住，汲水飲之，即便昏醉，不識如來。爾時，如來為諸羅漢演說法要。
是諸羅漢既聞法已，酒便得醒，來至佛所，白佛言：世尊！我今修道，
得四道果，何故今日不識如來？佛告諸善男子：舍婆提國有吉槃陀
女，為人沽酒，釵梳落在井中，汝今飲水以便昏醉。我今為汝除
卻顛倒，汝今見我，汝生恐心。吉槃陀女為人受苦，墮鋸床地獄，
鋸此女身作其百段，吹令微塵，還復聚合。受形訖竟，身長三尺，顏
色青黑，頭上無毛，兩耳閉塞，復無兩目，亦無鼻孔，下唇蹇
哆，手無十指，腳無兩足。皆由沽酒，豈況飲酒之人？雖先
飲酒，又乃發露，心生重悔，如懷慚愧，又莫更飲。譬如有人身遇
<pb n="104"/>
重病，乃值良師繼藥塗之，因藥得瘥。懺悔之人亦復如是，心生重
悔，又莫更飲，得發阿耨多羅三藐三菩提心。」
爾時，世尊告諸大眾言：「比丘、比丘尼、優婆塞、優婆夷，若
受五戒者，若受二百五十戒者，若受威儀具足戒者，若受戒者，不
聽飲酒！飲酒者，犯波羅提木叉罪。比丘、比丘尼若犯此者，
即入地獄；若凡夫人犯突吉羅罪，八萬劫中入於地獄。」
迦葉菩薩白佛言：「世尊！酒亦無命，如來何故誡酒為苦？」
佛告迦葉：「舍婆提國有鴦崛魔羅，飲酒醉亂，淫匿其母，煞戮
其父。其母復與外人共通，持刀害之。是故，今日誡酒為苦。」
爾時，世尊告迦葉菩薩言：「佛子！我誡諸白衣及出家等受我戒
者，不聽酌酒與人，不聽到酒家，不聽強勸人酒，不聽共人麴
釀。聲聞弟子，亦復如是。菩薩摩訶薩制心，聲聞制形。善男子！
不聽酌酒與比丘！若與者，五百世無臂。共比丘麴釀酒，五百世耳
聾，耳聽隔絕，常不聞聲句。語比丘酒家者，五百世為啞，口不
能語。強勸比丘酒者，墮截膝地獄，縱廣八萬由旬，縱廣正等，其
中力士其數五百，造其刀劍，截其兩膝；強勸比丘酒者，亦復如是。」
迦葉菩薩白佛言：「世尊！食肉者得何等罪？」
佛告迦葉：「善哉！善哉！一切眾生不食肉者，是吾遺腹子，則
非凡夫。善男子！一切眾生若受大乘大般涅槃。善男子！一切
眾生若住一劫，不聽食肉！若食肉者，即食父母、眷屬肉。」
迦葉菩薩白佛言：「世尊！食肉者墮何處地獄？」
佛告迦葉：「食肉者墮阿鼻地獄。縱廣正等八萬由旬，四方有
門，一一門外各有猛火，東西南北交過徹地，周匝鐵牆，鐵網彌覆，
其地赤鐵，上火徹下，下火徹上；鐵枷、鐵鈕、鐵＆CB21592;、鐵鏟，持火燒
之。驅食肉之人入此地獄，受其大苦，心生重悔而懷慚愧，又莫更
食。猶如濁水，置之明珠，以珠威力，水即為清。如煙雲除，月則
清明。作惡能悔，亦復如是。」
佛告迦葉：「一切眾生食肉者，斷大慈種；不食肉者，有大功
德，百千萬分不如其一。」
迦葉菩薩白佛言：「世尊！煮肉、炙肉、斬肉、煞生之人，分別幾
處？」
佛告迦葉：「煮肉者墮鑊湯地獄。縱廣五百由旬，其中有水，
其下有火，持火燒之，潰潰乃沸。驅煮肉之人入此地獄，受其大苦。
炙肉之人墮炙床地獄，縱廣八萬由旬，其上有鐵床，其下有
火，持火燒之。驅炙肉之人臥之在上，肉乾燋爛，受其大苦。斬
肉之人墮剉碓地獄，其中力士其數五百，斬令萬段，吹令微塵，還復
受形，即還斬之，受其大苦。」
迦葉菩薩白佛言：「世尊！食肉者，非如來弟子，即是外道眷屬
也。」
佛告迦葉：「食肉者，不覺不知，不聞不見。若當食肉，或臣
食君肉，或君食臣肉；或子食父肉，或父食子肉；或弟食兄肉，或兄
食弟肉；或妹食姊肉，或姊食妹肉；或妻食夫肉，或夫食妻肉；或食
內、外眷屬肉。」
佛告迦葉：「食肉之人，即食父母、眷屬肉。」
迦葉菩薩白佛言：「世尊！食肉者墮何處地獄？」
佛告迦葉：「食肉者，墮糞穢地獄。縱廣正等八萬由旬，其中有
糞，乃深萬丈。驅食肉之人入此地獄，受其大苦，五百萬世無有出
期。善男子！食肉者，猶如群狗爭骨，各各貪多。食肉之人亦復
如是。善男子！斬肉者即斬其父，割肉者即割其母。譬如父
死，必作牛羊，持刀害之，即是其父。一切眾生，心則顛倒。食肉者
即食父肉，嚙骨者即嚙父骨，若飲肉汁者即飲父血。善男子！
一切眾生若有慚愧，不應食肉！雖先食肉，又能發露，心生重悔，
亦發阿耨多羅三藐三菩提心。」
迦葉菩薩白佛言：「世尊！唯願如來為我解說，破齋者墮何處地
獄？」
佛告迦葉：「破齋者墮餓鬼地獄。其中餓鬼身長五百由旬，其咽
如針，頭如太山，手如龍爪，朝食三千，暮食八百，一呼三萬。
驅破齋之人入此地獄，受其大苦；復離此地獄，繞其太山，猶如
須彌；持火燒之，猶如緋色。驅破齋之人將背倚之，肉乾燋爛，受
其大苦；復離此苦，轉形更受。善男子！若食齋訖者，或裹服
齋食與父母、兄弟、君臣、師長、朋友、知識，未來世中墮鐵輪地
獄，左腋入，右脅出，融銅灌口。若受齋食者，亦復如是。」
佛言：「食雞肉者，當墮地獄；三人共償倍半，相迎同入地獄。」
<pb n="105"/>
迦葉菩薩白佛言：「世尊！實如聖教！實如聖教！」
迦葉菩薩白佛言：「世尊！唯願如來為我解說，不飲酒、不食
肉者，得幾所福？」
佛告迦葉：「假使有人，象馬牛羊、琉璃、珍寶、瓔珞、國城、妻
子，持用布施，猶亦不如有人能斷酒、肉，百千萬分不如其一。復
置是事，假使有人，百千兩金遍滿三千大千世界，持用布施，猶亦不
如有人能斷酒、肉，百千萬分不如其一。復置是事，假使有人，
能鑄金為人數百，持用布施，猶亦不如有人能斷酒、肉，百千萬分
不如其一。復置是事，假使有人，造作幡華寶蓋，遍滿三千大千
世界，猶亦不如有人能斷酒、肉，百千萬分不如其一。復置是事，假
使有人，造大浮圖寶塔，簷簷相次，如稻麻竹葦，上至梵天，不如
有人能斷酒、肉，百千萬分不如其一。善男子！不食肉者，現世菩
薩，則非凡夫。善男子！不食肉者，常無肉想；食肉之人已
見豬、羊、雞、雉，即生肉想，見而生害。以是義故，不聽食肉！」
迦葉菩薩白佛言：「世尊！實如聖教！實如聖教！」
佛告迦葉：「一切眾生，譬如有人年已八十，貧窮孤老，後
生一子，極甚憐愍，一手把金，一手把飯，二團俱授，如過與子，
嬰兒爾時不識其金而取其飯。一切眾生亦復如是。我愍一切眾生，
猶如慈父。眾生不受我戒者，非我咎也。」
大方廣華嚴十惡品經
<bz>〔錄文完〕</bz>

<other>天公經</other>
整理者　方廣錩

<bz>〔題解〕</bz>
<bf>《天公經》</bf>，中國人所撰佛教經典。作者不詳。一卷。
本經篇幅甚短，僅三百字左右，但自稱：「此經雖小，大有威
神，亦等<bf>《法華》</bf>，亦等<bf>《涅槃》</bf>，亦勝雜經。」並稱：「誰能抄此經，手
中螺文成；誰能看此經，眼中重光生；誰能誦此經，歷劫大聰明。」
最後並稱：「一日念五遍，除罪一千五百萬劫，皆得成佛道。」本經
若干內容係據<bf>《觀世音經》</bf>及淨土經典敷衍而成，文內「螺文」、
「重光」等提法均為中國傳統的「聖人之相」，由此證實本經確為
中國人所撰。現在敦煌遺書中存有三件，為收藏於中國北京圖
書館的北新627號（首尾完整）、北鳥62號（首略殘尾存）與收藏
於英國大英圖書館之斯2714號（首尾完整），約係歸義軍時期抄
本。但三件文獻的內容互有參差，顯然是在傳抄過程中形成的
不同異本。三件敦煌遺書均無序分與流通分，但北新627號存
首尾題。北鳥62號僅殘首題與前三行上半行，由此可知，該經
全文應已大體完具。斯2714號雖亦有首尾題，但開頭文字突兀
而起，顯係缺漏首部經文。本經最早見錄於隋<bf>《法經錄》</bf>卷四，判
為偽經。其後諸經錄均有著錄。又，<bf>《開元錄》</bf>卷十八著錄偽經
<bf>《佛初置塔經》</bf>一種，下註：「今疑是<bf>《法經錄》</bf>中<bf>《天公經》</bf>異
名。」而今北新627號的開頭正有「佛初築塔時」云云，證明該
經應是<bf>《法經錄》</bf>及<bf>《開元錄》</bf>著錄的<bf>《天公經》</bf>或<bf>《佛初置塔經》</bf>。
本經未為我國歷代大藏經所收，於敦煌出土後，日本<bf>《大正
藏》</bf>據斯2714號錄文後收入第85卷，但錄文略有誤。今將三異
本分別錄文，以供研究。
底、校本情況如下：
錄文一底本：北新627號；
錄文二底本：斯2714號；
錄文三底本：北鳥62號（縮微膠卷號：北4466）。
均無校本。上述三號文字錯訛變形較多，為避文繁，一般不
出註。相關處必要時以三號互校，隨文說明。

<other><bz>〔錄文一〕</bz></other>

<sarticle>佛說天公經一卷</sarticle>

佛初築塔時，人眾如恒沙。辟支作寺主，普賢作維那，藥
王作都講，文殊講<bf>《法華》</bf>。若無三惡道，地獄生蓮花。種種布施
皆所得，人為金剛身。讀五遍，意欲遠行；讀六遍，道路險阻；讀
七遍，扭解枷鎖；讀千遍，即得解脫。
<pb n="106"/>
東方善寂如來，南方廣諸菩薩，西方利廣紫金，北方利廣轉
經，上方香清菩薩，下方利形像。天公何物造，融銅作樑柱，象牙
作佛屋，星宿作爵台，日月作繚窗，堪度萬萬九千年。更有餘里，
別有蚰蜒。蚰蜒東海，喻若太山。入海採寶，隨其多少，皆得
重來。入山取材，隨其多少，亦得重皈。此經雖小，多有威神。
亦勝<bf>《法華》</bf>，亦勝<bf>《涅槃》</bf>，亦勝雜經。誰能抄此經者，手上螺
文成；誰能看此經，眼中重光生；誰能聽此經，歷劫大聰明。多造
金經，大罪得除，小罪得滅。或墮刀山，刀山自缺；或墮劍樹，劍
樹摧折；或墮地獄，地獄崩滅。清清靈靈，手把金經；聲氣朗朗，
直入講堂。白銀為壁，水銀為地。前坐金牀，手憑玉把，手把
金經，共佛說言。憶佛如憶食，念佛如念命。日讀七遍，除罪一
千萬萬劫。得成佛道。

佛說天公經一卷

<bz>〔錄文完〕</bz>

<other><bz>〔錄文二〕</bz></other>

<sarticle>佛說天公經</sarticle>

鎘銅灌作柱，象牙作屋，虎珀作屋脊，真珠作羅網，星宿
作鵲頭，日月作繚窗，可得萬萬九千年。上有一小劫，下有一由
旬。此經雖小，大有威神。亦等<bf>《法華》</bf>，亦等<bf>《涅槃》</bf>，亦勝雜
經。譬如東海，喻如太山。入海取寶，隨其多少，亦得重來。入
山取材，任材長短，亦得重來。誰能抄此經，手中螺文成；誰能看
此經，眼中重光生；誰能誦此經，歷劫大聰明。觀世音造金經，
大罪得除，小罪得滅。欲向刀山，刀山摧折；欲向劍樹，劍樹自
缺；欲向爐炭，爐炭自滅；欲向濩湯，濩湯自冷。倉倉靈靈，音
聲朗朗，講堂中央，琉璃作地，白銀為壁，前登金牀，後屳玉几，
手把金經，至佛說言。憶佛如憶食，念佛如念命。一日誦五遍，
除罪一千五百萬劫。皆成佛道。

佛說天公經一卷

<bz>〔錄文完〕</bz>

<other><bz>〔錄文三〕</bz></other>

（前殘）
□□□□□□□□□□辟支作寺主，普□□□□□□□
□□，文殊講<bf>《法華》</bf>。亦□…□有妻子，種種來布施，施亦不
□，為無常身。誰能讀此金剛神經者，一日誦五遍，遠行來者誦
九遍，道路險苦誦三遍，除卻千劫已來無量重罪。
東方寶光明王佛，西方其與青色佛，北方離覺子度佛，上方
香積如來，下方獅子億象，既聞佛說，說度脫經者。陽銅灌積
柱，白銀作屋脊，琉璃作屋椽，日月作僚窗。上有一小劫，下有
一由旬。此經雖小，大有威神。亦勝<bf>《法華》</bf>，亦勝<bf>《涅槃》</bf>。亦如
大海，亦如大山。入海採寶，隨其多少，皆得重來；入山斫木，
隨其長短。誰能把此經，手中羅文成；誰能看此經，眼中重光
生。誰能讀此經，六國好音聲。大罪得滅，小罪得除。若入刀
山，刀山摧折；若入劍樹，劍樹崩缺；若入濩湯，濩湯自煞；若入爐
炭，爐炭自滅；若入地獄，地獄枯竭。青青靈靈，手把金經；聲
響楞楞，直入講堂。前備玉几，後□金牀。憶佛如憶食，念佛
如念命。身直一千五百萬，即得佛道成。東門無量壽；北門七寶
堂；西門藥師琉璃光。上有八菩薩，下有四天王。月光童子初出
時，除罪滅禍殃。

<bz>〔錄文完〕</bz>

<other>佛母經</other>
整理者　李際寧

<pb n="107"/>
<bz>〔題解〕</bz>
<bf>《佛母經》</bf>，又名<bf>《大般涅槃經佛母品》</bf>、<bf>《大般涅槃經佛為摩
耶夫人說偈品經》</bf>，中國人假託佛說所撰經典。作者不詳。一
卷。
本經是中國人以<bf>《摩訶摩耶經》</bf>卷下「佛臨涅槃母子相見」為
題材，糅以中國傳統的孝道與印度佛教的「無常」思想撰成，對研
究印度佛教在中國的流傳與變容具有重要價值。本經在流傳過
程中出現各種異本，大體可分成四個系統。各異本文字互有差
異，甚至有較大差異，但題材、結構、思想內容均相同。大體謂釋
迦牟尼將入涅槃，遣優波離上忉利天給其母摩耶夫人送訊。摩
耶夫人前此已有六種惡夢之兇兆，聞訊急忙下凡。其時釋迦牟
尼已裝棺入斂。摩耶夫人繞棺悲號。釋迦從金棺現身，為說無
常偈。摩耶夫人返迴忉利天。天地震動，淚如雨下。諸異本區
別主要在六種夢景之敘述，一些細節之描繪及釋迦所說偈頌等
方面。從這些區別可以研究諸異本的相互關係。本經為我國歷
代經錄失載，亦未為我國歷代大藏經所收。敦煌出土後，被收入
日本<bf>《大正藏》</bf>第85卷。惜所收僅一種異本。且所收之斯2084
號，原卷略有殘缺。
根據目前調查，敦煌遺書中共存<bf>《佛母經》</bf>殘卷26號。此次
整理所用諸本之底校本情況如下：
一、大般涅槃摩耶夫人品經
底本：伯2055號，無校本。
二、大般涅槃經佛母品
底本：北6628（月43）號，無校本。
三、大般涅槃經佛母品
底本：伯3919號。
校本：甲本，北6624（官97）號；
乙本，北6626（羽15）號；
丙本，北6627（文99）號；
丁本，北6625（霜82）號。
四、大般涅槃經佛為摩耶夫人說偈品經
底本：北6629（歲11）號；
校本：甲本，北6630（鳥90）號；
乙本，斯1371號；
丙本，斯5677號；
丁本，斯3306號；
戊本，斯2084號；
己本，伯4654號+伯4576號，該兩號可綴合；
庚本，伯4799號。
由於種種原因，另有斯5581號、斯5865號、斯6960號、伯
3136號、伯3919號、孟2711號、孟2712號、甘肅省博物館96
號、<bf>《敦煌遺書總目索引》</bf>中「散錄」李氏所藏279號、391號等諸
號未能參校。

<other><bz>〔錄文一〕</bz></other>

<sarticle>大般涅槃摩耶夫人品經</sarticle>
京安國寺大德安法師譯

南無佛陀，南無達磨，南無僧伽。
所以三稱三寶，三喚佛名，嗚呼！哀哉！苦哉！痛哉！舉手
拍頭，捶胸大喚：「何其如來臨般涅槃！」
爾時如來臨般涅槃時，密跡力士、阿難、迦葉、目連等遞相為
言：「我等大師今欲滅沒，無上慈父當般涅槃。我等徒眾奈何存
活？我等徒眾當供養誰？」異口同音：「何其如來臨般涅槃！」
時於其眾中喚言：「優波離！優波離！我今一生所有正
法，今欲付囑於汝。一切經藏付囑阿難，清淨戒律付大迦葉。迦
葉來時，道吾不見。汝可昇天，告我母知。阿難比丘，今在何
所？」
橋梵波提如䠒跪合掌白言：「世尊，我小弟子阿難比丘今在
裟羅林外，去此十二由旬，為六萬四千億魔之所圍繞。深
入邪見，甚大苦惱。唯佛一人，無能救者。」
爾時世尊即於眾中命文殊師利，喚言：「文殊！文殊！汝今
<pb n="108"/>
持我陀羅尼咒，往救阿難。」
爾時文殊承佛聖旨，敬諾而去。即到阿難之所，喚言：「阿
難，我持陀羅尼咒，故來救汝。汝可諦聽，善思念之。吾當為
汝分別解說。」魔聞咒已，退散還宮。
爾時阿難至世尊所，爾時世尊謂問阿難言：「汝何為魔所
縛，身體不能為＆CB21590;慳勞耶？」
「憶念大德世尊入般涅槃，益我愁惱。我今不用住世一
劫，唯願隨佛如般涅槃。」
如是我聞：
爾時如來於拘尸那城拔提河側，二月十五日，倚臥雙林，
告諸大眾：「吾今背痛，不久涅槃。一切經書，付囑阿難。戒律文
章，悉付迦葉。」次後即告優波離：「汝往昇天，告吾母知，道吾背
痛，不久涅槃。願母慈悲，降下閻浮，禮敬三寶。」
爾時摩耶夫人正在忉利天上歡喜園中，種種莊嚴，受諸快
樂。忽於其夜，遂作六種不祥之夢：一者夢見猛火來燒我心；二
者夢見兩乳自然流出；三者夢見須彌山崩；四者夢見大海枯竭；
五者夢見摩竭大魚吞啖眾生；六者夢見夜叉、羅剎吸人精氣。作
此夢已，愁憂不樂。須臾之間，即見告人優波離形容憔悴，面無
精光，復無威德，狀似怯人。
爾時摩耶夫人喚言：「優波離！汝更前著，我共汝語。我昨
夜作六種不祥之夢。汝從南閻浮提來時，知我悉達平安好在以
不？」爾時優波離含悲告言：「佛母！佛母！爾時如來昨夜子時
捨大法身，入般涅槃。故遣我來告諸眷屬。」
爾時摩耶夫人聞此語已，渾搥自撲，如太山崩。悶絕躃地，
猶如死人。有一天女，名曰「普光」，將水灑面，良久乃蘇。與
諸天女，靉靆雲飛，直至裟羅林間。正見如來金棺銀槨，殯斂
已迄。香木萬束，以用焚身。白氈千端，用將纏繞。正見聲聞、
緣覺之類，金剛、獅子之流，咸以五體崩傷，六精酸楚。唯見鉢盂
錫杖，空掛樹間；僧伽梨衣，疊在棺側。爾時摩耶夫人手持此
物，作如是言：「我子在時，恒持此物。分身教化，和同人天。今
捨我入般涅槃。此物無主，去也！」便即散髮，繞棺三匝。喚言：
「悉達！悉達！汝是我子，我是汝母。汝昔在王宮，始生七日，我
便命終。姨母波闍，長養年歲。逾城出家，三十成道，覆護眾生。
今捨我入般涅槃，不留半句章偈。悉達！痛哉！苦哉！」
爾時如來聞母喚聲，以神力故，金棺銀槨豁然自開；妙兜羅
錦颯然而下。遂踴身在七多羅樹間，紫磨黃金色身，坐寶
蓮花，為母說法。喚言：「慈母！慈母！一切眾生，會有崩絕；一
切叢林，會有摧折；一切江河，會有枯竭；母子恩愛，會有離別。」
說斯語已，還復沒矣。
爾時摩耶夫人聞教敕已，心開悟解，求哀懺悔。不轉女身，
證阿羅漢果。將諸天女，還坐本宮。未到處所，半天之中，空裡
百鳥皆作哭聲：「痛哉！苦哉！何其今日，母子分張，永不相見。
去也！」
爾時迦葉在雞足山賓鉢羅窟流泉浴池，百鳥悲鳴，甚可愛
樂。迦葉於中坐禪，觀見如來有不祥之相。從禪起，則下山
所，而欲禮覲世尊。於其前路，遙見一外道梵志，手執白花，
隨路而來。迦葉喚言：「梵志！梵志！汝從何來？把汝師花？」梵
志報言：「不是我師花。我從拘尸那國來，此花本是我許。」迦
葉報言：「汝從彼來，知我大師平安已否？」梵志報言：「不識汝師
定是誰也？」迦葉報言：「我大師十九出家，三十成道，無上大聖瞿
曇是也。」梵志報言：「瞿曇沙門入般涅槃來已經七日。諸天雨
花，我於彼處，拾此花來。」迦葉聞已，悶絕躃地。
爾時迦葉於世尊所，見佛金棺銀槨，赫然在地。千端白絲以
用纏身，殯斂已迄。爾時迦葉繞棺三匝，即於棺前䠒跪合掌，喚
言：「大師！大師！知弟子來已否？」爾時迦葉兩手捧足，作如是
言：「千輻輪相滿足，何時還我世間？」所以如來現兩足者，謂今末
世，法律奉行。

佛母經

<bz>〔錄文完〕</bz>

<other><bz>〔錄文二〕</bz></other>
<pb n="109"/>

<sarticle>大般涅槃經佛母品</sarticle>

（前殘）
摩耶夫人將諸天眾□…□莊嚴，受諸快樂。爾時佛□…□
作六種不祥之夢：一者夢見須彌山崩，四大海水枯竭；二者夢見
獅子來咬我身，兩乳自然流出；三者夢見猛火來燒我身；四者夢
見寶幢摧折，幡華崩倒；五者夢見磨竭大魚吞啖眾生，又見夜叉、
羅剎吸人精氣；六者夢見眾生如蜂失王，周章漫走。作此夢已，
憂愁不樂。
爾時佛母說夢未了，即見告人優波離從空而來。
爾時佛母口問：「聖人從何方而來太劇？形容憔悴，面色無
光，狀似怯人，復無威德？」
爾時優波離哽咽告言：「佛母！佛母！我從南閻浮提來。如
來大師昨夜子時捨大法身，入般涅槃去也。故使我來告諸眷屬。
願母早來，禮敬三寶。」
爾時佛母聞是語已，心生哀切：「痛哉！苦哉！」渾搥自撲，狀
如五須彌山崩。遍體血現，如波羅奢華。悶絕躃地。有一天女，
名曰「芬葩」，以將冷水灑面，良久乃蘇。
爾時摩耶夫人與諸天眾，恭敬圍繞，從忉利天上頓身而下。
靉靆雲飛，直至裟羅林間。正見如來在金棺銀槨，殯殮已迄。香
木萬束，擬欲焚身。白氈千端，以將纏繞。十大弟子，悲號震天；
四果聖人，摧身叩地。乃至聲聞、緣覺之類，金剛、獅子之流，咸
以五體崩傷，六情酸楚，身毛皆豎。唯見缽盂錫杖，掛於林間；僧
伽離衣，疊在棺側。爾時摩耶夫人手持此物，而作是言：「此
是我子生存之日恒持此物，化導眾生。今既入般涅槃，此物今無
主也。」
爾時佛母將頭叩棺，便即散髮捶胸，繞棺三匝，却住一面，
捫淚而言，喚言：「悉達！悉達！汝是我子，我是汝母。昔在
王宮，始生七日，我便命終。姨母波闍乳養。始年七歲，逾城
出家。三十成道，覆護眾生。今既入般涅槃，云何不留半偈之法？
悉達！悉達！」
爾時如來聞母喚聲，以神通力，金棺銀槨豁然自開，妙兜
羅錦颯然而下。踴在空中，高七多羅樹間，現紫磨黃金色身，却
坐千葉蓮華般若之台，手把優鉢羅華，為母說法：
 「世間苦空： 
 一切恩愛，  會有離別；  一切江河，  會有枯竭； 
 一切叢林，  會有摧折；  母子之情，  會有離別。」 
說是語已，便已沒矣。
爾時佛母聞是妙法，心開意解，不轉女身，證得阿羅漢果。
爾時摩耶夫人將諸天眾，前後圍繞，還歸本天。未至天所，住立
虛空，心生慈悲，嗚呼大哭。天地震動，淚下如雨。雲中百鳥，皆
作哭聲：「痛哉！苦哉！何期如來入般涅槃，永不相見！去也，大
師！」

大般涅槃經佛母品

<bz>〔錄文完〕</bz>

<other><bz>〔錄文三〕</bz></other>

<sarticle>大般涅槃經佛母品</sarticle>

爾時如來在拘尸那城拔提河側，二月十五日臨般涅槃，倚臥
雙林。告諸大眾：「吾今背痛，臨般涅槃，迦葉來時，道
吾與汝不相見，去也。一切經書付囑阿難，戒律文章悉付迦葉。」
復次告言：「優波離！汝往昇天，告吾母知，吾今已
受天魔所請，道吾背痛，不久涅槃。願母慈悲，降下閻浮，
敬禮三寶。」
爾時優波離受佛教敕，擲鉢騰空。須臾之間，即至忉
利天上。正見摩耶夫人在歡喜園中，種種莊嚴，受諸快樂。
爾時摩耶夫人忽於其夜作六種不祥之夢：一者夢見猛火來
燒我身；二者夢見兩乳自然流出；三者夢見須彌山崩；四者夢
<pb n="110"/>
見大海枯竭；五者夢見磨竭大魚吞啖眾生；六者夢見夜叉羅
剎吸人精氣。作此夢已，憂愁不樂。須臾之間，即見告人
優波離形容憔悴，面無精光，狀似怯人，復無威德。
爾時摩耶夫人問言：「優波離！汝從閻浮提來，知我悉達平
安以不？」爾時優波離含悲報言：「佛母！佛母！爾時如來昨夜
子時捨大法身，入般涅槃，故遣我來告諸眷屬。」
爾時摩耶夫人聞此語已，捶胸懊惱，悶絕擗地，如大
山崩。有一天女，名曰芬葩，以冷水灑面，良久乃蘇。將諸
天綵女，頓身而下，靉靆雲飛，直至娑羅林間。正見如來在金
棺銀槨，殯斂已訖，香木萬束，擬欲焚身。白氈千端，已將纏
繞。十大弟子，悲號震天；四果聖人，摧身叩地。乃至聲聞、
緣覺之類，金剛、師子之流，咸以五體崩傷，六情酸楚，身毛皆
豎。唯見鉢盂錫杖掛於林間，僧迦梨衣疊在棺側。爾時摩耶
夫人手持此物，作如是言：「我子在時，恒將此物分身教
化，利益人天。今即入般涅槃，此物無主。去也！」便即散髮，繞
棺三匝。喚言：「悉達！悉達！汝是我子，我是汝母。昔在王宮，
始生七日，我便命終。姨母波闍長養。年始七歲，逾城出家。三
十成道，覆護眾生。今既入般涅槃，云何不留半偈章句？
悉達！悉達！」
爾時如來金棺銀槨，豁然自開。妙兜羅綿，颯然而
下。踴在空中，高七多羅樹間。坐寶蓮華，現紫磨黃金
色身，為母說法。喚言：「慈母！慈母！
 一切諸山，  會有崩倒；  一切江河，  會有枯竭； 
 一切叢林，  會有摧折；  一切恩愛，  會有離別。」 
說此語已，便即復沒。
爾時摩耶夫人聞其妙語，心開意解。受佛教敕，求哀懺
悔。不轉女身，證得阿羅漢果。將諸天眾，未到本宮，
心生慈悲，住立虛空。「何其今日，母子分離，痛哉！苦哉！永
不相見，去也，大師！」

大般涅槃經佛母品一卷

<bz>〔錄文完〕</bz>

<other><bz>〔錄文四〕</bz></other>

<sarticle>大般涅槃經佛為摩耶夫人說偈品經</sarticle>

爾時世尊欲般涅槃，倚臥雙林，告諸大眾：「吾今
背痛，欲般涅槃，不見阿難及吾迦葉。來時語道：吾
與汝不相見也。」
即使優波離往詣忉利天宮：「告吾母知。
舉身疼痛，不可思議。願母早來，禮敬三寶。」
爾時佛母於其中夜作六種惡夢：一者夢見須彌山崩；
二者夢見四海枯竭；三者夢見五月下霜；四者夢見寶幢摧
折，幡花崩倒；五者夢見四火來燒我身；六者夢見兩乳無
故自然流出。
爾時佛母說夢未了，正見優波離從空而來。爾時佛
母即問：「聖人從何而來太劇，顏容憔悴，面色
無光，狀似怯人？」爾時優波離哽咽聲嘶，良久不語，告言：
「佛母！佛母！我如來三界大師昨夜子時，捨大法
身，入般涅槃。故使我來告諸眷屬。」
爾時佛母聞是語已，捶胸自撲，狀似五須彌
山崩；遍體血現，如波羅奢花；悶絕擗地。時有二天
女，將水灑之，良久乃蘇。
爾時佛母將諸天眾，恭敬圍繞，從忉利天宮
下至娑羅雙樹間。正見如來殯斂已訖，唯有僧
伽離衣疊著棺邊。瓶盂錫杖掛其樹上。有二獅
子自縊而死。十大弟子以手拍頭，向天號哭。爾時佛
母手攜此物，而作是言：「此是我子住世之日，將此瓶盂錫
杖，處處化導眾生。此物今無主也。」
爾時佛母繞棺三匝，却住一面，捫淚而言，告言：「悉
達！悉達！汝是我子，我是汝母。汝今入般涅槃，云何不
<pb n="111"/>
留半偈之法？是為平等？」
爾時如來聞母喚聲，金棺自開，却坐千葉蓮華臺
上，為母說偈：「世間苦空：諸行無常，是生滅法。生滅
滅已，寂滅為樂。」
爾時佛母聞是妙法，心生歡喜，還歸本天。未至天所，
住立虛空，心生慈悲，嗚呼大哭。天地震動，淚下如雨。
雲中百鳥，皆作哭聲：「一切恩愛，會有離別；一切江河，會有枯
竭；一切叢林，會有摧折。何期如來三界大師入般涅
槃。」

佛母經一卷

<bz>〔錄文完〕</bz>

<article id="n16">關於<bf>《禪藏》</bf>與敦煌禪籍的若干問題</article>

<sarticle>關於<bf>《禪藏》</bf>與敦煌禪籍的若干問題</sarticle>
方廣錩
<other></other>
<bf>《禪源諸詮集》</bf>是唐圭峰宗密（780～841）所編的一部關於禪
與禪宗的典籍的彙編。在<bf>《禪源諸詮集都序》</bf>中，宗密開宗明義，
稱：「<bf>《禪源諸詮集》</bf>者，寫錄諸家所述，詮表禪門根源道理。文字
句偈，集為一藏。」「藏」，在佛教中是個有特定含義的名詞，即
指大藏經——佛教法寶的代表。在這裡，宗密把自己所編輯的
<bf>《禪源諸詮集》</bf>稱作「藏」，反映了他對收在<bf>《禪源諸詮集》</bf>中諸典
籍的價值的高度評價以及對自己工作的高度自信。宗密的這一
立場得到當時若干人士的擁護，如當時正在綿州刺史任內的裴
休在所撰<bf>《禪源諸詮集都序敘》</bf>的開頭這麼說：「圭峰禪師集禪源
諸詮為<bf>《禪藏》</bf>而都序之。河東裴休曰：未曾有也。」宗密自稱
「集為一藏」，固已隱然自許；裴休則明確地把<bf>《禪源諸詮集》</bf>稱作
「禪藏」，並贊頌宗密編<bf>《禪藏》</bf>這一「未曾有也」的舉動，給予了高
度的推崇。「禪藏」一詞的產生，即始於此。裴休不但創造了「禪
藏」這個名詞，還論述了之所以把<bf>《禪源諸詮集》</bf>比擬為大藏經的
道理：「（圭峰大師）於是以如來三種教義，印禪宗三種法門。融
瓶、盤、釵釧為一金；攪酥、酪、醍醐為一味。振綱領而舉者皆順，
據會要而來者同趨。」盛贊<bf>《禪源諸詮集》</bf>「本末相扶，遠近相
照，可謂畢一代時教之能事矣。」他進而因宗密編輯了<bf>《禪源
諸詮集》</bf>而將其與釋迦牟尼相提並論：「世尊為闡教之主，吾師
（指宗密——方按）為會教之人。」也就是說，在裴休看來，這
部<bf>《禪源諸詮集》</bf>完全可與釋迦牟尼的一代教法——大藏經——
相媲美，所以他纔把這部著作稱為「禪藏」，並把它的編輯者宗密
視作釋迦牟尼之比侶。由此可知，「禪藏」這個名詞在宗密當時
已經產生和流傳；並且，這部<bf>《禪藏》</bf>在當時已具有相當的影響。
自從胡適先生首次發現敦煌文獻中的禪籍以來，幾十年中，
胡適、入矢義高、鈴木大拙、柳田聖山、田中良昭等中日學者對這
些文獻進行了艱苦的收集、整理、錄文、校勘等工作，並進行了深
入的研究，取得了令人矚目的成績。在歷年整理敦煌文獻的過
程中，我也逐漸對敦煌文獻中的這些禪文獻感到極大的興趣。
我不是研究禪宗的專家，祇是一個佛教文獻研究者，所以我感興
趣的是這批文獻為什麼會如此集中地保存在敦煌文獻中，它們
的本來面目到底是什麼。我曾經對中國八——十世紀的漢文大
藏經史作過研究。研究時發現，除了正藏之外，當時的大藏經還
存在著別藏、<bf>《毗尼藏》</bf>、<bf>《天台教典》</bf>、<bf>《禪藏》</bf>等多種形態。在仔
細閱讀了宗密為<bf>《禪藏》</bf>所作的總序——<bf>《禪源諸詮集都序》</bf>之
後，纔恍然大悟，原來敦煌文獻中的這些禪籍，就是傳到敦煌的
<bf>《禪藏》</bf>的殘餘。我把這一發現寫入博士論文<bf>《八——十世紀的
中國漢文寫本大藏經》</bf>（1988年），並提出「恢復敦煌遺書中的
<bf>《禪藏》</bf>，無論對敦煌遺書研究還是禪宗研究都具有莫大的意義。
我希望今後能有機會和條件從事這一項工作，把<bf>《禪藏》</bf>恢復出
來」。
在此，想對<bf>《禪藏》</bf>與敦煌禪籍的問題作進一步的探討。

<other>一、<bf>《禪藏》</bf>是否真實存在</other>
<pb n="112"/>
<bf>《禪藏》</bf>是一部被時人譽為「未曾有也」的重要著作，但其後
亡佚，留下的祇有宗密為<bf>《禪藏》</bf>所作的序——<bf>《禪源諸詮集都
序》</bf>。所以，這部<bf>《禪藏》</bf>的真實存在，不少人曾有懷疑。石井修
道與小川隆兩位先生的<bf>《<by>〈禪源諸詮集都序〉</by>之譯註研究（一）》</bf>
有所提及，此不贅述。我想，判斷<bf>《禪藏》</bf>是否真實存在，最權威
的資料，還是<bf>《禪源諸詮集都序》</bf>本身。此外，還可以從當時人的
敘述以及後代的著錄來考察。
人們寫序，可以有兩種情況。一種是著作還沒有完成，先寫
序言；一種是著作已經完成，再寫序言。<bf>《都序》</bf>屬於哪一種情況
呢？
首先，<bf>《都序》</bf>並非一篇文章的序言，而是一部叢書的序言；
這部叢書不是宗密本人著作的集成，而是彙聚、編纂他人著作而
成。這樣的序言，在叢書沒有完成之前一般是很難寫出來的。
其次，宗密在<bf>《都序》</bf>中不是泛泛而談<bf>《禪藏》</bf>如何重要以及自己
打算怎麼編纂<bf>《禪藏》</bf>，而是對<bf>《禪藏》</bf>的內容作了高度的理論概
括；對<bf>《禪藏》</bf>的結構作了詳細的說明介紹；還敘述了自己是如何
煞費苦心地安排<bf>《禪藏》</bf>的結構。再次，宗密稱這篇文章為「都
序」，那是因為如下文所述，<bf>《禪藏》</bf>中另有一系列「小序」可與「都
序」相對應。凡此種種，都說明這篇<bf>《都序》</bf>應該產生於<bf>《禪藏》</bf>編
纂完成之後。
<bf>《都序》</bf>提到<bf>《禪藏》</bf>時，其語氣，也都表明<bf>《禪藏》</bf>已經完成。
如：
「禪源諸詮集者，寫錄諸家所述，詮表禪門根源道理，文字句
偈，集為一藏，以貽後代。」
「今覽所集諸家禪述，多是隨問反質，旋立旋破，無斯綸緒，
不見始終，豈得名為撮略佛教？」
「今集所述，殆且百家，宗義別者，猶將十室。」
「何必更集<bf>《禪詮》</bf>，數過百卷？」
凡此種種，不再列舉。既然先有<bf>《禪藏》</bf>，後寫<bf>《都序》</bf>，而現
在<bf>《都序》</bf>尚存，則<bf>《禪藏》</bf>的存在，自然也是應該肯定的。
時人的敘述中最主要的，當然是裴休的著作。裴休與宗密
過從甚密，他的記敘應該是可信的。<bf>《禪藏》</bf>完成，裴休便為之
<bf>《都序敘》</bf>，稱：「圭峰禪師集禪源諸詮為<bf>《禪藏》</bf>而都序之，河東裴
休曰：『未曾有也！』」宗密逝世後，裴休為之撰碑，又提到這部
<bf>《禪藏》</bf>：「又集諸宗禪言為<bf>《禪藏》</bf>，總而敘之。」這也說明宗密
的這部<bf>《禪藏》</bf>並非僅僅計劃中的東西，而是實際完成了的。
後代的著錄，可見抄寫於五代後周廣順二年（952）的敦煌文
獻中宗密著作目錄——<bf>《大乘禪門要錄》</bf>（台灣中央圖書館藏
133號）、成書於五代南唐保大十年（952）的<bf>《祖堂集》</bf>卷六、完成
於北宋端拱元年（988）的<bf>《宋高僧傳》</bf>卷六、完成於景德元年
（1004）的<bf>《景德傳燈錄》</bf>卷十三、成書於嘉祐五年（1060）的<bf>《新唐
書》</bf>卷四十九之<bf>《藝文志》</bf>、成書於元至正（1341～1367）年間的
<bf>《佛祖歷代通載》</bf>卷十六。其中特別值得重視的是<bf>《祖堂集》</bf>與
<bf>《新唐書．藝文志》</bf>。
<bf>《祖堂集》</bf>卷六，稱宗密「制數本大乘經論疏鈔，<bf>《禪詮》</bf>百卷，
見傳域內。」則<bf>《禪藏》</bf>的存在，無可懷疑。按照正史<bf>《經籍
志》</bf>、<bf>《藝文志》</bf>的體例，所著錄的，都是著錄者採訪所得，見存之
書。如該書已經亡佚，則必註明。所以<bf>《新唐書．藝文志》</bf>的著錄
說明著錄者曾親眼見到了這部著作。
綜上所述，我認為，雖然後代亡佚，但<bf>《禪藏》</bf>在歷史上的確
產生過，存在過。

<other>二、<bf>《禪藏》</bf>是著述還是編輯</other>
<bf>《禪藏》</bf>既然「寫錄諸家所述」，則屬於彙聚他人著作之叢書
而非宗密本人的著述，這本來不成為問題。不過，我想強調指出
的是，與中國古代不少叢書祇是一批資料的無機堆積相比，<bf>《禪
藏》</bf>並非祇是一堆原始資料之無機雜湊，而是宗密按照自己的嚴
密的指導方針編纂成的，其中還包括了宗密自己的若干著作。
<bf>《禪藏》</bf>中宗密的著述大體有如下三種：
1、<bf>《都序》</bf>，這是整部<bf>《禪藏》</bf>的總綱，體現了宗密的理論與觀
點，無論是當時還是後代，都為人們所重視。宗密自己對這篇著
作也評價甚高，他借用設問者的口氣，稱該<bf>《都序》</bf>「敘三種禪、三
種教、十所以、十別異，輪迴及修證，又各十重。理無不窮，事無
<pb n="113"/>
不備。研尋翫味，足可修心。」至今，該<bf>《都序》</bf>仍是我們研究
唐代佛教不可或缺的重要資料。
2、<bf>《祖傳序》</bf>，它被置於<bf>《禪藏》</bf>之第一部分「達摩一宗」的首
部。內容是敘述禪宗自迦葉到道圓三十七代之譜系。當時對於
禪宗譜系有著種種不同的說法，宗密在這篇<bf>《祖傳序》</bf>中對這些
說法一一予以分析，並提出自己的觀點。由於有了這篇<bf>《祖傳
序》</bf>，歸入「達摩一宗」中的有關資料纔能按照宗密所謂的「以尊
卑昭穆展轉綸緒而為次第」。
3、對所集的諸家資料，宗密均加以註評。關於「註」，宗密這
樣交代：「先哲後俊各有所長；古聖今賢各有所利。故集諸家之
善記，其宗徒有不安者亦不改易。但遺闕意義者註而圓之；文字
繁重者註而辨之。」關於「評」，宗密這樣說：「於每一家之首註
評大意。」這種「評」，既是對內容的提要，又是對該派系思想
的論述。宗密還這樣介紹自己的這種「註評大意」：「提綱意在張
網，不可去網存綱；舉領意在著衣，不可棄衣取領。若但集而不
敘，如無綱之網。……若欲為人之師，直須備通本末。好學之士
披閱之時，必須一一詳之：是何宗何教之義？用之不錯，皆成妙
藥；用之差互，即成反惡。」亦即在「註評大意」時，不但提綱挈
領地介紹該派的觀點，而且按照宗密自己的判教思想進行分析、
評論。可以想見，這種註評的基本觀點，與<bf>《都序》</bf>一定完全相
同，但文字想必會更加詳盡，內容更豐富。宗密正是利用尊卑昭
穆之排序及對每家的這種註評，把收入<bf>《禪藏》</bf>的各種資料組織
成一個有機的整體並表明自己的褒貶抑揚。這種冠於每家之首
的評註，很可能是以「序」的形式出現。正因為有了這些對各家
資料與思想進行評述的小序，宗密纔把自己為整部<bf>《禪藏》</bf>所作
的序，亦即對整個禪與禪宗所作的評述稱為「都序」。
由此，<bf>《禪藏》</bf>既是禪與禪宗的資料彙編，但又並非單純的資
料彙編，而是深深打上宗密印記的重要著作。它不僅是我們研
究中國禪學、初期禪宗的寶貴資料，也是我們研究宗密思想的重
要資料。

<other>三、關於<bf>《禪藏》</bf>的名稱</other>
這部著作原名<bf>《禪源諸詮集》</bf>。宗密在<bf>《都序》</bf>中亦將它簡稱
為「禪詮」。後代稱呼情況如下：
<bf>《祖堂集》</bf>：「禪詮」；
敦煌文獻<bf>《大乘禪門要錄》</bf>：「集禪源諸論關要」；
<bf>《宋高僧傳》</bf>：「禪藏」；
<bf>《景德傳燈錄》</bf>：「禪源諸詮」；
<bf>《新唐書．藝文志》</bf>：「禪源諸詮集」；
<bf>《佛祖歷代通載》</bf>：「禪藏」。
上述名稱，除<bf>《禪藏》</bf>外，均屬從宗密自己起的<bf>《禪源諸詮集》</bf>
這個名稱上化出。雖然像「集禪源諸論關要」這樣的名稱還有進
一步討論的餘地，但這裡主要想討論一下「禪藏」這個名稱。
最初提出「禪藏」這一名稱的是裴休。如前所述，他在<bf>《都序
敘》</bf>中開宗明義直筆大書：「圭峰禪師集禪源諸詮為<bf>《禪藏》</bf>而都
序之，河東裴休曰：『未曾有也。』」在宗密、裴休的年代，所謂
「藏」，特指佛教法寶的代表——大藏經。則裴休把<bf>《禪源諸詮
集》</bf>稱為「禪藏」，將它等同於十二部法藏，表明他對<bf>《禪源諸詮
集》</bf>評價之高，實在無以復加。那麼，難道這是裴休本人的創造
嗎？不，這實際是宗密的意思。裴休祇是把宗密的意見非常明
確地表述出來而已。
宗密的<bf>《禪源諸詮集都序》</bf>，起首第一句就是：「禪源諸詮集
者，寫錄諸家所述，詮表禪門根源道理，文字句偈，集為一藏，以
貽後代。」宗密的這段話就是裴休起名「禪藏」的依據。
宗密何以能夠稱自己的這部著作為「藏」？在宗密看來，一
代佛法，可分為教、禪兩門。「教也者，諸佛、菩薩所留經論也；禪
也者，諸善知識所述句偈也」。而「經是佛語，禪是佛意。諸佛
心口必不相違」，也就是說，雖然禪宗以心傳心，教外別傳，但
教、禪本來是統一的。網羅諸佛、菩薩語言的經律論既然可以稱
為「大藏經」，則應時應機、祖述佛意的諸種句偈自然當仁不讓，
也可稱「藏」了。鐮田茂雄先生在解釋「禪藏」一詞時說：「編纂經
律論的是大藏經。則與此相對，因彙集了禪者的言論，所以稱禪
藏。」我認為這一解釋反映了宗密的原意。
<pb n="114"/>
當然，宗密的論述更為詳密。比如他說：「一藏經論，統唯三
種；禪門言教，亦統唯三宗。」並詳細論述了教之三種與禪之
三宗的具體內容與相互關係，認為祇有將兩者「配對相符，方成
圓見」。宗密這樣論述的本意當然在於論述自己的判教理論，
但從另一個角度講，實際也論述了<bf>《禪源諸詮集》</bf>的作用與大藏
經「配對相符」，不可偏廢，從而為<bf>《禪源諸詮集》</bf>爭得與大藏經同
等的「藏」的地位。
所以，「禪藏」一詞雖然由裴休率先提出，卻反映了宗密的原
意。其實不僅僅是「禪藏」這個詞，裴休<bf>《都序敘》</bf>中的很多提法，
實際都源出於宗密的<bf>《都序》</bf>。
<bf>《禪源諸詮集》</bf>的篇幅與當時的大藏經（約在六千卷左右）相
比，實在微不足道。既如此，它何以能稱為「藏」呢？這還應該追
溯一下晚唐佛教徒中流傳的一種風氣，即以某一部佛經作為大
藏經的代表而對待之。如有人專門書寫<bf>《法華經》</bf>、<bf>《金剛經》</bf>而
供養之，即屬此類。裴休在他的<bf>《大方廣圓覺修多羅了義經略
疏序》</bf>中這麼認為：六度萬行，其實皆一法，亦即「圓覺」。「三藏
十二部，一切修多羅，蓋詮此也」。所以他說：「蓋圓覺能出一切
法，一切法未嘗離圓覺。今夫經律論三藏之文，傳於中國者五千
餘卷，其所詮者，何也？戒定慧而已。修戒定慧而求者何也？圓
覺而已。圓覺，一法也。張萬行而求者何？眾生之根器異也。
然則大藏皆圓覺之經，此疏乃大藏之疏也。羅五千軸之文，而以
數卷之疏通之，豈不簡哉！」很顯然，裴休把<bf>《圓覺經》</bf>等同於
大藏，從而把宗密的<bf>《圓覺經略疏》</bf>當作「大藏之疏」了。裴休頗
為信奉華嚴宗，他所以會有這種思想，其底蘊就是<bf>《華嚴經》</bf>的
「一多相即，圓融無礙」的理論。不過，這種理論亦非華嚴宗一家
獨有。呂贗先生曾指出：「其實這種思想，大部分取自天台、慈
恩，並不全是新鮮的。」也就是說，這是當時比較普遍的一種
思潮。在宗密、裴休等看來，既然「一切即一，一即一切」，那麼，
把這一百多卷禪籍稱作<bf>《禪藏》</bf>，自然也就不違背傳統的佛藏理
論了。
柳田聖山與冉雲華先生都主張<bf>《禪源諸詮集》</bf>又名<bf>《禪那理
行諸詮集》</bf>。的確，<bf>《都序》</bf>經題下便有「亦名<bf>《禪那理行諸詮
集》</bf>」的字樣。而且，從<bf>《禪源諸詮集都序》</bf>開頭將「禪」解釋為「禪
那」，將「源」解釋為「佛性」，進而把「禪源」解釋為「禪那理行」，我
們也可以導出這個名稱。不過，這個名稱在歷史上是否真正流
行過，還值得考證。

<other>四、關於<bf>《禪藏》</bf>的卷數與亡佚問題</other>
<bf>《禪藏》</bf>的卷數究竟是多少，向來眾說紛紜。又，有文章把
<bf>《禪藏》</bf>亡佚的主要原因歸結為「會昌廢佛」的打擊。我原來也
曾經把「會昌廢佛」看作導致<bf>《禪藏》</bf>亡佚的重要原因之一。但現
在看來，「會昌廢佛」也許給<bf>《禪藏》</bf>相當大的打擊，但並沒有能夠
使它亡佚。因此，<bf>《禪藏》</bf>之所以亡佚，看來主要在於我提出的另
二個原因，即不見容於傳統的佛藏理論與不見容於傳統的禪宗
觀點。本來關於<bf>《禪藏》</bf>的卷數及<bf>《禪藏》</bf>的亡佚是兩個不同的
問題，但由於討論這兩個問題所用的資料基本相同，為避免文繁
起見，在此將這兩個問題合併在一起。
先將有關資料抄錄如下：
1、<bf>《禪源諸詮集都序》</bf>卷下：「何必更集<bf>《禪詮》</bf>，數過百
卷？」
方按：不同版本的<bf>《都序》</bf>，說法略有不同。<bf>《大正藏》</bf>本作：
「何必更讀藏經，及集諸禪偈，數過百卷？」對不同版本的不同
的說法，在此暫不作討論，但「數過百卷」這一點是相同的。按照
這條資料，<bf>《禪藏》</bf>產生之初，似為略過一百卷。
2、<bf>《唐故圭峰定慧禪師傳法碑並序》</bf>：「自後乃著<bf>《圓覺》</bf>、<bf>《花
嚴》</bf>及<bf>《涅槃》</bf>、<bf>《金剛》</bf>、<bf>《起信》</bf>、<bf>《唯識》</bf>、<bf>《盂蘭》</bf>、<bf>《法界觀》</bf>、<bf>《行願
經》</bf>等疏鈔，及法儀類例、禮懺、修證圖傳纂略。又集諸宗禪言為
<bf>《禪藏》</bf>，總而敘之。並酬答、書偈、議論等，凡九十餘卷。」
方按：裴休的這條材料常為後人引述，但是到底應該怎樣理
解，還有問題。裴休在提到了宗密的著作之後，稱「凡九十餘
卷」。但宗密的著作，如下文<bf>《大乘禪門要錄》</bf>所示，顯然遠遠超
出「九十餘卷」這個數字。現在我依據<bf>《大乘禪門要錄》</bf>，把裴休
所提到的除<bf>《禪藏》</bf>之外的著作卷數羅列如下：
<pb n="115"/>
兩種<bf>《圓覺》</bf>疏、鈔並科文，共26卷；
兩種<bf>《花嚴》</bf>疏，共8卷；
<bf>《涅槃》</bf>疏，3卷；
<bf>《金剛》</bf>疏、鈔、科文，共4卷；
<bf>《起信》</bf>疏、鈔、科文，共5卷；
<bf>《唯識》</bf>疏、鈔、科文，共14卷；
<bf>《盂蘭》</bf>，未著錄；
<bf>《法界觀》</bf>，1卷；
<bf>《行願經》</bf>鈔、科文，共3卷；
法儀類例，不詳；
禮懺兩種，22卷；
修證圖傳纂略，不詳，但<bf>《大乘禪門要錄》</bf>中有圖5面；
酬答、書偈、議論，兩種，22卷。
除去<bf>《大乘禪門要錄》</bf>未著錄的<bf>《盂蘭》</bf>及所指不詳的「法儀
類例」，裴休碑序提到的著作，在<bf>《大乘禪門要錄》</bf>中共著錄為
113卷（面）。考慮到<bf>《大乘禪門要錄》</bf>上距宗密逝世已經有一百
多年，諸經流傳中卷數開合經常發生變化，則可以認為上述數字
大體吻合。也就是說，一種可能是：裴休所謂的「凡九十餘卷」，
實際並沒有包括<bf>《禪藏》</bf>。這也許因為<bf>《禪藏》</bf>的主體畢竟是資料
彙編，所以從總體來講，不能算做宗密本人的著作。
不過，上述碑序中「九十餘卷」這個數字，從上下文理來講，
應該指包括<bf>《禪藏》</bf>在內的宗密的全部著述。由此，又有另一種
可能性，即裴休碑序的原文本來可能是「一百九十餘卷」，後「一
百」兩字脫漏。因為裴休撰寫碑序的年代與宗密編纂<bf>《禪藏》</bf>時
間相距不遠，<bf>《禪藏》</bf>想必仍在百卷左右。脫漏的「一百」兩字，恰
好與<bf>《禪藏》</bf>的卷數大體相符。但現存裴休碑序的諸種文本均作
「九十餘卷」，則上述推測，祇能說是一種尚待證實的大膽假設。
3、敦煌文獻<bf>《大乘禪門要錄》</bf>：
<bf>《大乘禪門要錄》</bf>，一卷。台灣中央圖書館133號。該號的
主體部分為宗密的<bf>《禪源諸詮集都序》</bf>卷下，<bf>《大乘禪門要錄》</bf>則
抄寫在卷末的空白處。共十六行。本目錄是宗密全部著作的總
目錄，共著錄了39種，253卷（圖面）。但目錄後面原附的統計
數則為「二百五十卷圖面」，尚有三卷差數，詳情待考。據卷末題
記，本目錄乃後周廣順二年（952）所抄，此時離宗密（780～841）
逝世已經有111年。錄文時不保留原卷行款。

<bz>〔錄文〕</bz>

（前略）
圭峰大師所纂集著經律論疏鈔集註解文義及圖等件列於
右：
<bf>《圓覺大疏》</bf>，三卷；
　　<bf>《大鈔》</bf>，十三卷；
　　<bf>《科文》</bf>，一卷；
<bf>《圓覺小疏》</bf>，二卷；
　　<bf>《小鈔》</bf>，六卷；
　　<bf>《科文》</bf>，一卷；
<bf>《圓覺禮懺文》</bf>，四卷，明坐禪修證儀式；
<bf>《圓覺廣禮文》</bf>，十八卷；
<bf>《金剛經纂要疏》</bf>，一卷；
　　<bf>《鈔》</bf>，兩卷；
　　<bf>《科文》</bf>，一卷；
<bf>《唯識頌疏》</bf>，兩卷；
　　<bf>《鈔》</bf>，九卷；
　　<bf>《科文》</bf>，一卷；
<bf>《起信論疏》</bf>，兩卷；
　　<bf>《鈔》</bf>兩卷；
　　<bf>《科文》</bf>，一卷；
<bf>《四分律藏疏》</bf>，五卷；
　　<bf>《律鈔玄談》</bf>，兩卷；
　　<bf>《科文》</bf>，一卷；
<bf>《普賢行願鈔》</bf>，兩卷；
　　<bf>《科文》</bf>，一卷；
<pb n="116"/>
<bf>《花嚴梵行願疏》</bf>，一卷；
　　<bf>《鈔》</bf>，一卷；
　　<bf>《科文》</bf>，一卷；
<bf>《花嚴經論貫》</bf>，五卷；
<bf>《涅槃經綱要》</bf>，三卷；
<bf>《註發菩提心戒》</bf>，一卷；
<bf>《註法界觀文》</bf>，一卷；
<bf>《註辯宗論》</bf>，一卷；
<bf>《禪源諸詮都序》</bf>，兩卷；
<bf>《雜述瞻答法義集》</bf>，十二卷；
<bf>《道俗酬答文集》</bf>，十卷；
<bf>《集禪源諸論關要》</bf>，一百三十卷；
<bf>《三教圖》</bf>，一面；
<bf>《圓覺了義經圖》</bf>，一面；
<bf>《起信圖》</bf>，一卷；
<bf>《累代祖師血脈圖》</bf>；
<bf>《金剛經十八註圖》</bf>，一面；
都總二百五十卷圖面。
廣順二年三月十日從京來漢大師智清本上抄寫<bf>《大乘禪門
要錄》</bf>一卷。

（原卷抄至此止）

方按：上述目錄中的<bf>《集禪源諸論關要》</bf>，顯然就是<bf>《禪藏》</bf>。
根據這條材料，當時<bf>《禪藏》</bf>的一種流傳形態為一百三十卷。由
於這個數字比宗密自己說的「數過百卷」增加了許多，因此有的
研究者認為它不是<bf>《禪藏》</bf>，而是宗密的另一部著作。田中良
昭、石井修道、小川隆等都主張它就是<bf>《禪藏》</bf>，認為不能設想宗
密在百卷<bf>《禪藏》</bf>之外又編纂了另外一部一百三十卷的<bf>《集禪源
諸論關要》</bf>。我贊同這一觀點。古代寫經由於紙張不同及抄
寫格式等關係，分卷往往不同，故卷數參差乃是常事，不足為怪。
這祇要參見<bf>《開元釋教錄》</bf>的諸種<bf>《入藏錄》</bf>變種就可以明白。在
佛典研究中，有些人一看到卷數不同，便以為是不同的經典。這
種方法起碼在佛典的寫經階段是行不通的，必須綜合各方面情
況作全面的考察。
這裡還有一個問題，上述<bf>《集禪源諸論關要》</bf>為一百三十卷，
會不會除了<bf>《禪藏》</bf>之外，還包括了宗密的其他一些著作？我認
為，從上述裴休碑序著錄與<bf>《大乘禪門要錄》</bf>的比較可知，<bf>《大乘
禪門要錄》</bf>已經把宗密的著作基本網羅。所以，這裡的「一百三
十卷」不可能再混入宗密的其他著作。也就是說，一百三十卷的
<bf>《集禪源諸論關要》</bf>與一百卷的<bf>《禪藏》</bf>實際祇是分卷不同，內容
即使有參差，也不會很大。
值得注意的是，該目錄在著錄<bf>《禪藏》</bf>的同時，將<bf>《都序》</bf>別出
單行。這對於我們理解以後<bf>《禪藏》</bf>亡佚而<bf>《都序》</bf>獨存具有啟發
意義。
4、<bf>《祖堂集》</bf>卷六：「師諱宗密，……制數本大乘經論疏鈔，
<bf>《禪詮》</bf>百卷，禮懺等，見傳域內。」
方按：從上下文看，「百卷」這個數字僅指<bf>《禪藏》</bf>的卷數，應
該沒有疑問。這個數字與宗密自己所說「數過百卷」大體相應。
但與上述<bf>《大乘禪門要錄》</bf>的「一百三十卷」相差較大。<bf>《祖堂集》</bf>
與<bf>《大乘禪門要錄》</bf>產生在同一年。這說明宗密逝世百年以後，
各地已有不同的<bf>《禪藏》</bf>傳本。有些傳本與宗密的初纂本相差不
大。「見傳域內」四字，明明白白地告訴我們，當時<bf>《禪藏》</bf>仍在流
傳。因此，認為<bf>《禪藏》</bf>因「會昌廢佛」而亡佚的觀點顯然站不住
腳。
5、<bf>《宋高僧傳》</bf>卷六：「由是乃著<bf>《圓覺》</bf>、<bf>《華嚴》</bf>及<bf>《涅槃》</bf>、
<bf>《金剛》</bf>、<bf>《起信》</bf>、<bf>《唯識》</bf>、<bf>《盂蘭盆》</bf>、<bf>《法界觀》</bf>、<bf>《行願經》</bf>等疏鈔，
及法儀類例、禮懺、修證圖傳纂略。又集諸宗禪言為<bf>《禪藏》</bf>，總
而序之。並酬答、書偈、議論等。又<bf>《四分律疏》</bf>五卷、<bf>《鈔懸
談》</bf>二卷，凡二百許卷、圖六面。」
方按：審視贊寧的文字，顯然承襲了裴休的碑序而作了修
改。主要改動兩處：第一，增加了<bf>《四分律疏》</bf>等兩種；第二，改變
卷數為「二百許卷、圖六面」。如果我們將贊寧所述、裴休的碑序
<pb n="117"/>
與<bf>《大乘禪門要錄》</bf>作一對照，就可以發現贊寧的敘述更為符合
實際。如果我們將<bf>《大乘禪門要錄》</bf>中的<bf>《集禪源諸論關要》</bf>之
「一百三十卷」改為「一百卷」，則<bf>《大乘禪門要錄》</bf>的著錄總數就
變成220卷，那麼贊寧所謂的「二百許卷、圖六面」與<bf>《大乘禪門
要錄》</bf>的著錄數就基本吻合。由於<bf>《大乘禪門要錄》</bf>實際祇著錄
了五種圖，而贊寧稱「圖六面」，由此可見贊寧的著錄不是抄襲
<bf>《大乘禪門要錄》</bf>，而是另有依據。既然另有依據而又能夠與<bf>《大
乘禪門要錄》</bf>基本相符，則增加了它的可信程度。所以我認為雖
然贊寧沒有涉及<bf>《禪藏》</bf>的具體卷數，但從上述記敘分析，在他的
時代，<bf>《禪藏》</bf>依然存在，其卷數大體也是百卷左右。
6、<bf>《景德傳燈錄》</bf>卷十三：「師以禪教學者互相非毀，遂著<bf>《禪
源諸詮》</bf>，寫錄諸家所述，詮表禪門根源道理，文字句偈，集為一
藏（或云一百卷——括弧內為小字割註，方按）。」
方按：<bf>《景德傳燈錄》</bf>完成於景德元年（1004），從上文看，作
者雖然沒有親眼目睹<bf>《禪藏》</bf>，但從其他途徑知道它的存在與卷
數。
7、<bf>《新唐書．藝文志》</bf>：「宗密<bf>《禪源諸詮集》</bf>，一百一卷。」
方按：<bf>《新唐書》</bf>完成於北宋嘉祐五年（1060），其中<bf>《藝文志》</bf>
的情況比較特殊。簡述如下：
後晉開始編修<bf>《舊唐書》</bf>時，最初的監修者趙瑩曾經提出一
套方案，其中對於專門著錄典籍的<bf>《經籍志》</bf>，是要求後晉掌管典
籍的秘書省按照經、史、子、集四部，將唐以前傳下來的以及唐人
的著作著錄清楚，以反映唐代有哪些典籍，供撰寫<bf>《經籍志》</bf>所
用。但實際上<bf>《經籍志》</bf>祇把唐玄宗開元時根據皇家藏書編撰的
<bf>《群書四部錄》</bf>與<bf>《古今書錄》</bf>照抄一遍，以致開元以後的大量著
作，包括<bf>《禪藏》</bf>，在<bf>《舊唐書．經籍志》</bf>中都沒有能夠得到反映。
這也許是因為唐末戰亂頻繁，典籍散佚嚴重，也無目錄可以參考
的緣故。北宋重修<bf>《新唐書》</bf>時，對<bf>《舊唐書．經籍志》</bf>作了補正，
改名為<bf>《藝文志》</bf>。把開元以後直到唐末的著作大量收入，成為
我們今天查考唐人著作的主要依據之一。
一般來說，正史是在前代所留資料的基礎上編撰的。例如
<bf>《舊唐書．經籍志》</bf>就是在前代皇家藏書目錄的基礎上編撰而成。
而如前所述，<bf>《新唐書．藝文志》</bf>是否也有類似的目錄為依據，則
是一件需要進一步考證的事。因此，雖然我們不能排除它也是
宋人以所得到的唐人著錄書目為依據編撰而成；但也不能排除
它是宋代人對自己所見到的唐人著作的一種著錄。如果是前
者，則證明唐代宮廷曾經收藏並著錄過該書；如果是後者，則說
明直到北宋，它還存在，並為<bf>《藝文志》</bf>的編撰者所著錄。
如我在<bf>《八——十世紀佛教大藏經史》</bf>中所指出的，由於中
國有把佛、道兩家著作與經、史、子、集四部書分別庋藏的傳統，
所以傳統的目錄學著作大抵不收佛經、道經。即使在子部著錄
釋、道兩家的若干著作，也是由採訪者興之所好，任意採錄。
然而，正是由於這一原因，<bf>《新唐書．藝文志》</bf>的著錄倒是完全可
信的。它證明著錄時<bf>《禪藏》</bf>尚存，為101卷，為<bf>《新唐書．藝文
志》</bf>或唐代宮廷採訪見書。101卷這個數字，與<bf>《禪源諸詮集都
序》</bf>的「數過百卷」恰可吻合。所以我認為這種101卷的傳本可
能是<bf>《禪藏》</bf>最正規的形式。
8、<bf>《佛祖統記》</bf>卷二十九：「法師宗密」，「著<bf>《圓覺》</bf>、<bf>《華嚴》</bf>、
<bf>《涅槃》</bf>、<bf>《金剛》</bf>、<bf>《起信》</bf>、<bf>《唯識》</bf>、<bf>《蘭盆》</bf>、<bf>《法界觀》</bf>、<bf>《行願經》</bf>等
疏鈔，及修證科儀，凡九十餘卷。」
方按：上述文字，顯然源自裴休的碑序，卻又刪除了關於<bf>《禪
藏》</bf>的一段，這說明在南宋咸淳五年（1269）<bf>《佛祖統記》</bf>完成的時
候，<bf>《禪藏》</bf>已經亡佚無存。
9、<bf>《佛祖歷代通載》</bf>卷十六，完全照抄裴休碑序，文不具錄。
該書完成於元至正（1341～1367）年間，其時<bf>《禪藏》</bf>早已亡佚。
10、日刻延文版<bf>《禪源諸詮集都序》</bf>：「一百六十卷」。
方按：所謂日刻延文版指日本延文三年（1358）所刻<bf>《禪源諸
詮集都序》</bf>，在該版的「何必更集<bf>《禪詮》</bf>，數過百卷」一句下，有小
字割註謂「一百六十卷」。這幾個字顯然是日刻本所加。或者
該<bf>《禪藏》</bf>也曾經傳到日本，並輾轉發展成160卷？無論如何，這
是一個特例，且年代甚晚，故不在本文討論範圍之內。
綜上所述，該<bf>《禪藏》</bf>有不同卷數的傳本行世，但以101卷為
主。北宋時尚在流傳，南宋時已無蹤影。在中國本土，很可能亡
<pb n="118"/>
佚於兩宋之間的戰亂中。追究其亡佚的原因，我想可以提出如
下二點：
第一、宗密雖然曾就學於荷澤神會門下之遂州大雲寺道圓，
並從之出家。由於這一段因緣，宗密自承為釋迦三十八代嫡孫。
但他以後主要傳承華嚴宗的學說，並被視為華嚴宗的五祖。因
此，從宗派上講，宗密雖然也具有禪宗僧人的身份，實際上應說
他是華嚴宗高僧。華嚴宗為「教」，禪宗為「禪」。教禪兩家，當時
紛紛不已，所謂「教者指禪為闇證，禪者目教為漸修」。正是鑒
於這種情況，宗密編了這部<bf>《禪源諸詮集》</bf>，目的是會融教禪兩
派。由於宗密兼有禪、教兩種身份，所以確是會融兩派的合適人
選。不過，宗密的根底畢竟是華嚴宗人，他實際是站在華嚴宗的
立場上來會融禪宗。因此，他的做法，未必得到禪宗僧人的心
許。不但古代如此，今天仍然如此。筆者認識幾位現代禪宗僧
人，便對宗密的這部<bf>《禪源諸詮集都序》</bf>頗為不滿，認為它歪曲了
禪宗的理論。以今律古，其理可見。既然如此，宋代以後禪宗流
遍中華，則這部被認為是歪曲了禪宗理論的<bf>《禪藏》</bf>湮沒無聞，不
正是理所當然嗎？在拙著<bf>《八——十世紀佛教大藏經史》</bf>中，我
曾說禪宗編有<bf>《禪藏》</bf>，把<bf>《禪藏》</bf>與天台宗編的天台教典、律宗編
的毗尼藏相提並論，都當作宗派性文彙。現在看來這種提法不
妥，應予修正。因為宗密不是一個純粹的禪宗僧人，<bf>《禪藏》</bf>所收
亦並非全是禪宗的著作。所以，<bf>《禪藏》</bf>與天台教典不同，不能算
作宗派性文彙，而是一種關於禪與禪宗的專題性文彙。
第二，把諸宗禪言稱為<bf>《禪藏》</bf>，實際祇是宗密及同意宗密觀
點的人的主張，至於其他人，則不一定作如是觀。敦煌遺書本
<bf>《禪源諸詮集都序》</bf>中有這麼一句話：「何必更集<bf>《禪詮》</bf>，數過百
卷。」日刻延文版<bf>《禪源諸詮集都序》</bf>與此相同。但<bf>《大正藏》</bf>本、
金陵刻經處本<bf>《禪源諸詮集都序》</bf>同句卻改為：「何必更讀藏經，
及集諸禪偈，數過百卷。」這一改動是頗令人吟味的。顯然，
後人對<bf>《禪源諸詮集》</bf>之稱為<bf>《禪藏》</bf>並不心許，所以作了這一改
動，把<bf>《禪源諸詮集》</bf>排除到「藏」之外。
雖然<bf>《禪藏》</bf>可能並不見容於禪宗，但是，<bf>《禪藏》</bf>彙聚了大批
禪宗及禪學的文獻，則是不爭的事實。尤其當時黨爭激烈，「南
能北秀水火之嫌；荷澤洪州參商之隙」，「諸宗門下通少局多，
故數十年來師法益壞。以承稟為戶牖，各自開張；以經論為干
戈，互相攻擊。情隨函矢而遷變，法逐人我以高低。是非紛拏，
莫能辨析」。為了爭奪禪門正統，各派僧人無所不用其極。宗
密已是華嚴宗高僧，對於禪宗的這些衣鉢之爭，畢竟沒有那麼多
的利害關係，能夠比較超脫與客觀地對待這一問題，因此，他編
輯的<bf>《禪藏》</bf>對各派文獻兼收並蓄，較好地起到了保存資料的作
用。從而<bf>《禪藏》</bf>對研究禪宗歷史，尤其是早期禪宗歷史，有著無
可替代的作用。關於這一點，已經被迄今為止的學術界的研究
所證實。

<other>五、編輯宗旨</other>
前面提到，<bf>《禪藏》</bf>是由宗密按照自己嚴密的指導方針編輯
而成的。那麼，宗密的編輯宗旨是什麼呢？
宗密認為，禪定是修行的必由之路。它應深淺的不同，可分
五等：外道禪、凡夫禪、小乘禪、大乘禪、最上乘禪。前四種是達
摩未到之前，古來諸家所傳之禪，諸高僧修習皆得功用。其中尤
其提到南嶽天台所提倡的止觀理論。不過，在上述五種「禪」中，
宗密最為推崇的，還是達摩所傳的「最上乘禪」，認為它與其他各
種禪門都不相同，可以「頓同佛體」。但宗密又提出，這是一條很
艱難危險的道路：「得即成聖，疾證菩提；失即成邪，速入塗炭。」
因此，古來諸祖都是一人傳一人，但後來傳承既廣，「錯謬者多，
故經論學人疑謗亦眾」。宗密認為：「原夫佛說頓教、漸教，禪開
頓門、漸門，兩教、兩門，各相符契。」教是諸佛菩薩的根本大法，
放之四海而皆準，其代表即諸經論（當然，教中亦有對機說法者，
這是另一個問題）；禪是諸善知識對機所說的語錄句偈等；教禪
本來是統一的。而現在「講者偏彰漸義，禪者偏播頓宗。禪講相
逢，胡越之隔」。不僅如此，禪宗內部也「頓漸門下相見如仇
讎，南北宗中相敵如楚漢」。宗密認為，教禪頓漸各有所長，也
各有所短，「故必須會之為一，令皆圓妙」。這就是宗密編撰
<bf>《禪源諸詮集》</bf>的宗旨。也就是說，雖然宗密會教的主要對象是
<pb n="119"/>
達摩系的最上乘禪，但他並沒有局限在達摩系一派之內，而是從
佛教禪定乃至外道禪定的總背景上來考察禪定，企圖由此梳理
它的發展線索，擺定各派的相互位置，調和它們的相互關係。

<other>六、取材標準</other>
出於上述宗旨，所以<bf>《禪藏》</bf>並非僅收禪宗一家的資料，而是
兼收並蓄各派的典籍。因此，列入宗密<bf>《禪藏》</bf>的諸禪流派與我
們現在所說的禪宗並不完全是一回事。如天台宗本不屬於禪
宗，但宗密認為它的止觀理論在佛教禪定體系中很有特色，便把
它列入<bf>《禪藏》</bf>，還把它列為佛教禪定的主要流派之一。故而，現
存於敦煌遺書中的若干天台宗典籍，尤其是其中的若干偈頌，如
<bf>《揚州青禪師與女人問答詩》</bf>看來就是<bf>《禪藏》</bf>的組成部分。不過
天台教典的主體部分，則不屬<bf>《禪藏》</bf>所收。因宗密明確地講：
「天台言教廣本雖備有始終，又不在此集之內。」其實，<bf>《禪藏》</bf>
收有各派著作這一點，裴休也講得很清楚：「又集諸宗禪言為<bf>《禪
藏》</bf>，總而序之。」既為「諸宗禪言」，則非禪宗一家，明矣！當
然，宗密在傳承方面上承荷澤神會，自稱是釋迦三十八代嫡孫；
在禪學方面認為達摩禪法「頓同佛體」，最為高明。所以<bf>《禪藏》</bf>
把達摩系看作禪學的主流，主要彙聚達摩系的各種禪學著作。

<other>七、編輯方法</other>
關於<bf>《禪藏》</bf>的編輯方法，宗密講了這麼兩點：
（一）禪可分為禪理與禪行。真性本源是禪理，又叫禪源；忘
情契之是禪行。「然今所集諸家述作，多談禪理，少談禪行，故且
以禪源題之」。也就是說，<bf>《禪藏》</bf>所收典籍，以談禪定理論為
主，像鳩摩羅什所譯<bf>《禪秘要法經》</bf>、<bf>《禪法要解》</bf>之類專門論述禪
定方法的著作則不在收錄之列。當然，像達摩的<bf>《二入四行論》</bf>
既是理論，又是方法，有時是很難截然區分的。
（二）如前所述，宗密認為諸家理論各有長短，對機度人各有
功用，「故集諸家之善記，其宗徒有不安者亦不改易。但遺闕意
義者註而圓之，文字繁重者註而辨之。仍於每一家之首註評大
意」。也就是說，對諸家的典籍，一概原樣照錄，不因己意增刪
修改。但對缺義未周及文字繁重者酌加註釋，並在每一家之首
撰寫提要。應該說，宗密的方法還是很嚴密的。由此可知，敦煌
禪籍的若干註釋及提要出自宗密之手，它是我們研究宗密思想
的寶貴資料，應在整理時予以注意。

<other>八、結構體例</other>
關於<bf>《禪藏》</bf>的結構體例，宗密是這樣講的：「然結集次第不
易排倫。據入道方便，即合先開本心；次通理事；次贊法勝妙，呵
世過患；次勸誡修習；後示以對治方便，漸次門戶。今欲依此編
之，乃覺師資昭穆顛倒，文不穩便。且如六代之後，多述一
真；達摩大師，卻教四行。不可孫為部首，祖為末篇。……欲將
達摩宗枝之外為首，又以彼諸家所教之禪、所述之理，非代代可
師，通方之常道。……以心傳嗣，惟達摩宗。心是法源，何法不
備。所修禪行，似局一門；所傳心宗，實通三學。況覆尋其始（始
者，迦葉、阿難。——方按：原文為小字割註。下同，不另註），親
稟釋伽。代代相承，一一面授。三十七世（有云西國已有二十八
祖者。下<bf>《祖傳序》</bf>中，即具分析），至於吾師（緬思何幸，得為釋
伽三十八代嫡孫也）。故今所集之次者，先錄達摩一宗，次編諸
家雜述，後寫印一宗聖教。聖教居後者，如世上官司文案，曹判
為先，尊官判後也（惟寫文剋的者十餘卷也）。就當宗之中，以尊
卑昭穆展轉綸緒而為次第。其中頓漸相間，理行相參。遞相解
縛，自然心無所住。」
宗密在這一段話裡對<bf>《禪藏》</bf>的結構作了非常清楚的交代，
它的主體分為三個部分：一、達摩一宗；二、諸家雜述；三、寫印一
宗聖教。結合本文前面對<bf>《禪藏》</bf>的考察，可知，這部<bf>《禪藏》</bf>首先
應該是宗密的<bf>《禪源諸詮集都序》</bf>，序中對全藏作總體的介紹。
然後是第一部分「達摩一宗」之諸多文獻。在這一部分中，首先
應是上文提到的<bf>《祖傳序》</bf>，亦即對禪宗西天、東土諸祖譜系及傳
法因緣的記述。從上面引文的「即具分析」看，這篇<bf>《祖傳序》</bf>中
有對於各種傳法譜系之分剖解說，因此，它應該是宗密寫的。這
也符合前面提到的宗密於<bf>《禪藏》</bf>的每家之首撰著提要的總體風
<pb n="120"/>
格。<bf>《祖傳序》</bf>之後，按照先後譜系及尊卑昭穆排列達摩一宗諸
家之典籍。在第二部分「諸家雜述」中，則羅列所有不屬於達摩
系禪宗的其他禪學著作。其中有些著作，宗密已在<bf>《禪源諸詮集
都序》</bf>中提到：「或因以彼修煉，功至證得，即以之示人（求那、慧
稠、臥輪之類）；或因聽讀聖教生解，即以之攝眾（慧聞禪師之
類）；或降其跡而適性，一時間警策群迷（志公、傅大士、王梵志之
類）；或高其節而守法，一國中規範僧侶（廬山遠公之類）。」我
們以前不了解敦煌遺書中何以會有<bf>《廬山遠公話》</bf>，把它歸入變
文；不了解何以會有<bf>《王梵志詩》</bf>，把它歸入文學；現在明白原來
它們都是<bf>《禪藏》</bf>的一部分。最後在第三部分「寫印一宗聖教」
中，主要是用西土翻譯的經論來印證禪宗的理論與實踐，從而達
到圓融禪教的目的。敦煌遺書中所存的若干<bf>《諸經要抄》</bf>應歸入
此類。
這裡有一個問題，<bf>《禪源諸詮集都序》</bf>中有這麼一段話，經常
被人引用：「今集所述殆且百家，宗義別者猶將十室。謂江西、荷
澤、北秀、南詵、牛頭、石頭、保唐、宣什及稠、那、天台等。」冉
雲華先生在其論文中引述了上述文字後寫道：<bf>《禪源諸詮集》</bf>「先
有<bf>《都序》</bf>，接著是<bf>《傳序》</bf>，然後是諸家雜述，記有數近百家，分為
十室的禪師記錄，再後以鈔述佛經，印定禪門教義，作為總結
論。」在同一篇文章中，冉先生又謂<bf>《禪源諸詮集》</bf>的編輯原則
和體例是「達摩所傳第一；諸家雜述第二；聖教或佛經文字結
尾」。在這裡，冉雲華先生採用「達摩所傳」一詞來代替宗密原
文的「達摩一宗」，或者是經過一定考慮的。「達摩所傳」者，所傳
達摩之著作也。「達摩一宗」者，達摩一系諸弟子均有份也。也
就是說，冉雲華先生認為，<bf>《禪藏》</bf>的第一部分祇收達摩的著作；
其門下弟子的著作應歸入第二部分「諸家雜述」之中。所以，按
照冉先生的上述觀點，<bf>《禪藏》</bf>的結構應為：首先是宗密的<bf>《都
序》</bf>；其次是<bf>《傳序》</bf>，而所謂<bf>《傳序》</bf>也就是「達摩所傳」，即是達摩
的作品；再次，諸家雜述，即上述之十家；最後，鈔述佛經，印定禪
門教義。我本來也是贊同這一觀點的，所以在拙作<bf>《關於敦煌遺
書之分類》</bf>一文中採用了冉先生所說的分類法。但經過研
究，發現上述說法並不符合宗密<bf>《禪藏》</bf>的實際。特將我的想法
敘述如下，一方面求教於冉先生，另一方面對<bf>《關於敦煌遺書之
分類》</bf>一文的說法加以糾正。
首先，宗密說：「就當宗之中，以尊卑昭穆展轉綸緒而為次
第。」這說明在達摩一宗部中，並非祇收達摩的著作，而是兼收達
摩系門裔諸派之各代表性作品，所以還是「達摩一宗」這個名詞
較為恰切。其次，如前所述，<bf>《傳序》</bf>，即<bf>《祖傳序》</bf>，內容當是對禪
宗譜系的敘述。我們都知道，達摩沒有寫過類似的東西，因此，
它不可能是達摩的著作。即使它是達摩的著作，<bf>《傳序》</bf>也不等
於「達摩所傳」，而祇是「達摩所傳」的一部分。宗密把它放在「達
摩一宗」部之首，實際上起到「仍於每一家之首註評大意」的作
用，所以我認為它應該是宗密本人的作品。第三，按照宗密自己
對<bf>《禪藏》</bf>的說明，他把「達摩一宗」與「達摩宗枝之外」分得非常
清楚。<bf>《禪藏》</bf>的「達摩一宗」僅收達摩及其門裔弟子的著作，而
「諸家雜述」則專收非達摩系的其他著作。用這個觀點再來審察
所謂「十室」，則江西、荷澤、北秀等等，都是達摩門下，他們毫無
疑問應該歸入「達摩一宗」。祇有稠、那、天台等，纔屬於「諸家雜
述」。那麼，宗密在<bf>《禪源諸詮集都序》</bf>中提出上述「十室」到底是
什麼意思呢？如果我們再仔細考察宗密論述「十室」這段文字的
上下文，可知宗密在此是依據各派理論的差異，而不是依據他們
的派別傳承把他們分為十室（實際超過十家）的。這樣做的目的
是為了進而把它們再分成「息妄修心」等三宗，便於在理論上進
行分析。這是撰寫<bf>《禪源諸詮集都序》</bf>，論述當時之禪學現狀，評
述優劣的需要，也是會融教、禪的需要，而不是為組織<bf>《禪藏》</bf>而
設立的體例結構。<bf>《禪藏》</bf>的結構體例則要考慮派別的傳承，以
體現祖孫次第、尊卑昭穆，特別要突出宗密會宗的主要對像——
當時勢力滿天下的達摩系禪宗，故而宗密將達摩一宗單立一部，
再將其他諸派合作一部。因此，所謂「十室」，實際上與<bf>《禪藏》</bf>的
結構體例無關。

<other>九、<bf>《禪藏》</bf>與敦煌禪籍</other>
<bf>《禪藏》</bf>固然重要，可惜已經亡佚，以至有人懷疑百餘卷<bf>《禪
<pb n="121"/>
藏》</bf>的存在。值得欣喜的是，現在我們可以肯定，在敦煌遺書中，
保存著從這部<bf>《禪藏》</bf>殘留的不少寫卷，用這個觀點來看待與整
理敦煌禪籍，一則說明了為什麼大批北宗禪的資料得以保留；二
則可以從整體上對它們進行整理，從而加深對它們的理解；三則
對不少敦煌遺書的性質可加以正確判定；四則可將早期禪宗及
宗密的研究提高到一個新的水平。因此，認真整理敦煌遺書中
的禪籍，儘可能地恢復<bf>《禪藏》</bf>，無疑是一件十分有意義的工作。
對於敦煌禪籍的整理，前此已有不少學者做了大量的工作，
尤其中國的胡適、日本的入矢義高、鈴木大拙、柳田聖山、田中良
昭等先生的工作，更為人們注目。他們的工作，為我們今天恢復
敦煌<bf>《禪藏》</bf>提供了很好的基礎。
當然，這裡存在一個問題，即敦煌文獻中的這些禪籍，是否
就是當年<bf>《禪藏》</bf>的殘餘？或者說，敦煌禪籍中究竟有無<bf>《禪藏》</bf>
的殘卷？
敦煌禪籍中有無<bf>《禪藏》</bf>殘卷，是我們能否依據敦煌禪籍復
原<bf>《禪藏》</bf>的基礎。這個問題又可以分解為如下兩個方面：
（一）敦煌禪籍中有無與<bf>《禪藏》</bf>內容相應的文獻？
（二）這些與<bf>《禪藏》</bf>內容相應的文獻是否即為<bf>《禪藏》</bf>的殘
餘？在此所以採用「<bf>《禪藏》</bf>的殘餘」這種提法，那是因為我持敦
煌文獻「廢棄說」，按照廢棄說的觀點，藏經洞中所存均為敦煌
各寺院清理後廢棄的東西，所以不可能保存有完整無缺的<bf>《禪
藏》</bf>，正如其中沒有保存完整無缺的<bf>《大藏經》</bf>一樣。
先談第一個方面。敦煌文獻中的這一大批禪籍，究竟有無
與<bf>《禪藏》</bf>內容相應、相符的文獻呢？
現根據<bf>《禪源諸詮集都序》</bf>所述的<bf>《禪藏》</bf>的結構與內容考察
如下：
1、都序：
有，台灣中央圖書館藏133號。雖然僅存下卷，但證明它的
確存在於敦煌文獻中。
2、達摩一宗（收入<bf>《祖傳序》</bf>、達摩著作及達摩門弟子的著
作）：
至今還沒有發現<bf>《祖傳序》</bf>，不過類似的敘述禪宗譜系的著
作已經發現不少，其中是否就有<bf>《祖傳序》</bf>，值得研究。
敦煌禪籍中掛名為達摩所撰的著作如下：<bf>《二入四行論》</bf>、
<bf>《絕觀論》</bf>、<bf>《達摩禪師觀門》</bf>、<bf>《達摩禪師論》</bf>、<bf>《無心論》</bf>、<bf>《息諍論》</bf>
等。
屬於達摩門弟子的禪法著作很多，如<bf>《蘄州忍和上道凡趣聖
悟解脫宗修心要論》</bf>、<bf>《南宗頓教最上大乘摩訶般若波羅蜜經六
祖慧能大師於韶州大梵寺施法壇經》</bf>、<bf>《南陽和上頓教解脫禪門
直了性壇語》</bf>、<bf>《南陽和上問答雜徵義》</bf>、<bf>《惠達和上頓教大乘秘密
心契禪門法》</bf>、<bf>《觀心論》</bf>、<bf>《大乘安心入道法》</bf>、<bf>《大乘開心顯性頓
悟真宗論》</bf>、<bf>《頓悟真宗金剛般若修行達彼岸法門要訣》</bf>、<bf>《師資七
祖方便五門》</bf>、<bf>《修行大乘最上法》</bf>、<bf>《大乘五方便》</bf>、<bf>《大乘北宗
論》</bf>、<bf>《大乘無生方便門》</bf>、<bf>《法性論》</bf>、<bf>《了性句》</bf>、<bf>《七祖法寶記》</bf>、
<bf>《禪策問答》</bf>等等。一些有關修道、禮贊的偈頌、詩歌、雜文也屬
於這一部分，如<bf>《頓悟無生般若頌》</bf>、<bf>《荷澤和尚五更轉》</bf>、<bf>《南宗定
邪正五更轉》</bf>、<bf>《大乘五更轉》</bf>、<bf>《信心銘》</bf>、<bf>《南宗贊》</bf>、<bf>《秀禪師勸善
文》</bf>、<bf>《大通和尚七禮文》</bf>、<bf>《第七祖大照和尚寂滅日齋贊文》</bf>、<bf>《金
剛五禮文》</bf>、<bf>《終南山歸寺大通道和上塔文》</bf>等等。此外，達摩系
僧人撰著的若干註疏也應歸入此處，它們有：智詵的<bf>《般若波羅
蜜多心經註》</bf>、淨覺的<bf>《註般若波羅蜜多心經》</bf>、智融的<bf>《夾註般若
波羅蜜多心經》</bf>、佚名的<bf>《法句經註》</bf>等等。
3、諸家雜述部（收入非達摩系的其他與禪學有關的著作）：
對於這部分著作，<bf>《都序》</bf>有一段話專門介紹：「或因以彼修
煉，功至證得，即以之示人（求那、慧稠、臥輪之類——括弧內均
為小字割註，下同。方按）；或因聽讀聖教生解，即以之攝眾（慧
聞禪師之類）；或降其跡而適性，一時間警策群迷（志公、傅大士、
王梵志之類）；或高其節而守法，一國中規範僧侶（廬山遠公之
類）。」由此我們知道敦煌文獻中的<bf>《臥龍禪師看心法》</bf>、僧稠
的<bf>《大乘心行論》</bf>、<bf>《梁武帝問志公和尚修道》</bf>、<bf>《梁朝傅大士頌金
剛經》</bf>、<bf>《揚州青禪師與女人問答詩》</bf>、<bf>《稠禪師藥方療有漏》</bf>、<bf>《稠
禪師解虎贊》</bf>、<bf>《王梵志詩》</bf>、<bf>《廬山遠公話》</bf>等等，原來都屬於<bf>《禪
藏》</bf>。就目前情況而言，人們對達摩系的禪宗資料的整理工作做
<pb n="122"/>
得較多，對非達摩系的這些資料則缺乏全面的整理。有的資料，
如<bf>《王梵志詩》</bf>，雖然整理、研究的工作做得不少，但由於未能恢
復其<bf>《禪藏》</bf>之組成部分的本來面目，故研究工作未免受到某種
局限。我希望，隨著人們對<bf>《禪藏》</bf>認識的加深，對敦煌文獻中存
在<bf>《禪藏》</bf>殘卷這一問題的日益關注，更多的研究者將會來從事
<bf>《禪藏．諸家雜述部》</bf>資料的整理，從而將敦煌文獻研究以及禪
宗、禪宗史的研究提高到一個新的階段。
4、一宗聖教部（收入能夠印可禪宗理論的印度佛教著作）：
宗密對一宗聖教部有這麼一個說明：「唯寫文剋的者十餘卷
也。」文意不是很清楚。所謂「寫文剋的」，大約是指這一部分
內容的體裁主要是有針對性地摘引語錄，亦即抄集諸經而成。
總之，這一部分的內容不多，僅十餘卷。這一部分主要是用西土
翻譯的經論來印證禪宗的理論與實踐，從而達到圓融禪教的目
的。由於禪宗主張「不立文字」、「教外別傳」，所以，除了<bf>《楞伽
經》</bf>、<bf>《金剛經》</bf>等基本經典外，究竟還有那些經典也應屬於這一
部分，這是一個應予研究的問題。不過，敦煌遺書中一些<bf>《諸經
要抄》</bf>之類的卷子，應該屬於這一部分。如從伯3848號的形態
與內容來看，它似乎即屬於<bf>《禪藏》</bf>之一宗聖教部。
上面的考察非常簡單、粗略，排列也無次序，祇是羅列可以
歸為<bf>《禪藏》</bf>的典籍名稱，勾畫一個大致的輪廓。但已經可以充
分說明，大部分敦煌禪籍與<bf>《禪藏》</bf>內容相符相應。<bf>《禪藏》</bf>的篇
幅在百卷左右，上面所列尚不足這個數字，也就是說，還有大量
鉤沉索隱的工作要做。
當然，敦煌文獻中的禪籍比較複雜，部分敦煌禪籍，如產生
於宗密逝世以後的<bf>《聖胄集》</bf>、論述內地禪宗與印度密教在西藏
進行鬥爭的<bf>《頓悟大乘正理決》</bf>等，顯然不屬於<bf>《禪藏》</bf>。這也是
我們必須注意的。
再談談第二個方面：敦煌文獻中雖然有與<bf>《禪源諸詮集都
序》</bf>所述相應的禪籍，這些禪籍到底是斷斷續續地、分批地、單獨
地、偶然地傳入敦煌？還是作為一個<bf>《禪藏》</bf>整體傳入敦煌？亦
即這些禪籍是否為<bf>《禪藏》</bf>的殘餘？
關於這個問題，我想提出四條論據來論述：
第一、早期禪宗史籍早已亡佚無存，而在敦煌文獻中卻如此
集中地存在著。這本身就說明敦煌文獻中的這些禪宗資料不是
個別地傳入敦煌，而是作為一個整體進入敦煌。這個整體，祇能
是<bf>《禪藏》</bf>。
第二、在敦煌文獻中，一個卷子抄寫多個文獻的情況是常見
的，有的卷子所抄的諸個文獻相互沒有關係；有的卷子所抄的文
獻相互有密切關係。在敦煌文獻中，不少禪文獻往往抄寫在同
一個卷子上，這也說明它們本來是一個整體。
第三、敦煌禪籍的年代也大體相同，大多為九、十世紀的抄
本。這一年代與<bf>《禪藏》</bf>時代相符；而諸文獻年代的一致性，也進
一步證明了它們的整體性。
第四、<bf>《禪藏》</bf>中「諸家雜述部」的不少典籍，以一般的眼光
看，與禪似乎沒有什麼關係，故<bf>《禪源諸詮集都序》</bf>特別加以說
明，並具體提到其名稱。這些被提到名稱的典籍，絕大部分都已
經在敦煌文獻中發現了。這也證明<bf>《禪藏》</bf>的確存在於敦煌文獻
中。
綜上所述，我的結論是<bf>《禪藏》</bf>傳到了敦煌，它的部分殘餘，
其數量相當可觀，被送進藏經洞，保留至今。
當然，上面的四條論據，都是推論。所謂「理或有之，惜無鐵
證」。在沒有真正取得鐵證之前，敦煌文獻中的禪籍到底是不是
<bf>《禪藏》</bf>的殘餘，始終還有討論的餘地。如何取得鐵證以對這個
問題作出更加明確的結論呢？我想下一步就需要對現有的敦煌
禪籍作更加深入細緻的研究。比如說，根據我的研究，<bf>《禪藏》</bf>中
除了<bf>《都序》</bf>外，還有宗密所著的<bf>《祖傳序》</bf>、冠於諸家首部之小序
與各種註釋。如果我們能夠在敦煌禪籍中發現<bf>《祖傳序》</bf>、諸小
序及諸註釋，則應該說找到了存在著<bf>《禪藏》</bf>的鐵證。我希望中
日諸禪宗、禪宗史、宗密思想研究家對這個問題產生興趣，深入
研究，使這個問題早日水落石出。

<other>十、關於<bf>《禪藏》</bf>的復原</other>
不言而喻，談<bf>《禪藏》</bf>的復原，其基礎是<bf>《禪藏》</bf>曾經存在過，
<pb n="123"/>
而且現在在敦煌文獻中還存在其殘卷。這樣，下一步工作就是
把有關卷子彙集在一起，校勘、錄文，作成整理本。進而按照<bf>《禪
源諸詮集都序》</bf>的提示，按其諸宗之尊卑昭穆排定次第。由於藏
經洞內諸寫經均係被棄置之物，所以估計我們今天不可能恢復
出一部完整無損的<bf>《禪藏》</bf>。縱然如此，對<bf>《禪藏》</bf>的恢復及研究，
仍是意義十分重大的。退一萬步說，即使最後證明敦煌文獻中
並沒有<bf>《禪藏》</bf>的殘卷，但由於其中確有部分與<bf>《禪源諸詮集都
序》</bf>所述<bf>《禪藏》</bf>相符的寫卷，我們仍然可以按照<bf>《禪源諸詮集都
序》</bf>所述的<bf>《禪藏》</bf>體例結構來組織與復原敦煌禪籍。因此，無論
從哪個角度講，這都是一件可以行得通的工作。
世界各地的敦煌文獻絕大部分已經公佈，或者已經為人們
所知道。人們不太清楚的為數不多，且大部分是殘片或來歷可
疑者。筆者用電腦進行敦煌文獻檢索的試驗工作也在進行。所
以現在，利用敦煌文獻最大限度地復原<bf>《禪藏》</bf>，機緣已經成熟。
當然，由於敦煌文獻中所存的僅是<bf>《禪藏》</bf>的部分內容，由於
<bf>《禪藏》</bf>的第二層次、第三層次結構還存在若干含糊不清的地方，
也由於敦煌文獻整理本身的種種困難，復原<bf>《禪藏》</bf>的工作將是
十分艱苦的。不過，既然歷史上確實存在過<bf>《禪藏》</bf>，既然<bf>《禪藏》</bf>
如此重要，既然已經發現在敦煌文獻中還保留有一大批<bf>《禪藏》</bf>
的殘餘，那麼，儘量地將<bf>《禪藏》</bf>復原出來，可以說是禪宗研究者
與佛教文獻研究者的責任。我希望有關學者攜起手來，共同合
作，把這一件有意義的事情做成功，做好。

<other>後記</other>
約在1991年，我應邀為<bf>《中韓學者禪學論文集》</bf>寫一篇文
章。由於從1988年起，我一直對<bf>《禪藏》</bf>及其與敦煌禪籍的關係
十分注意，作過一點研究。所以以此為題，寫了一篇名為<bf>《<by>〈禪
藏〉</by>與敦煌禪籍》</bf>的文章。文章送出之後，至今未能發表。1994
年初，賴永海先生為<bf>《禪學研究》</bf>第二輯向我索稿，當時手頭事
雜，便以此稿付之。後發表在1994年11月出版的<bf>《禪學研究》</bf>
第二輯上。
1994年10月，我應邀到日本京都龍谷大學從事半年共同
研究。其時，京都禪文化研究所與花園大學國際禪學研究所邀
請我作學術講演。考慮到邀請單位是日本主要禪宗與禪學研究
機構之一，而<bf>《禪藏》</bf>與敦煌禪籍的問題還沒有引起日本學者的
普遍注意，所以在1995年1月20日講演時便以上述<bf>《<by>〈禪藏〉</by>與
敦煌禪籍》</bf>為綱進行之。講演引起較大反響與熱烈討論，與會者
從不同角度提出不少問題。既有贊成者，也有反對者，或者部分
贊成、部分反對者。無論贊成與反對，都促使我更加深入地思考
這一問題。其後，田中良昭先生來信點題，要我仍以這個題目在
駒澤大學作一次講演。所以1995年2月6日在日本東京駒澤
大學作學術講演時，我便以<bf>《再論<by>〈禪藏〉</by>與敦煌禪籍》</bf>為題，進
一步釋答日本一些先生的疑問與發揮自己的思想。演講同樣引
起與會者濃厚的興趣。
按照原來的安排，兩篇講演稿的日文稿將分別發表在京都
禪文化研究所與駒澤大學的有關雜並上。但花園大學衣川賢次
先生提出，兩篇文章一個主題，內容也有互相重複的地方，如果
能夠合為一篇，更好一點。我認為他的意見是對的。所以在此
把兩次的演講合為一篇。
在此謹對入矢義高、柳田聖山、竺沙雅章、西口芳男、田中良
昭、石井修道、衣川賢次、小川隆、野澤佳美等諸位先生的指教，
表示衷心的感謝。

