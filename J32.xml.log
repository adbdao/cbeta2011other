<file>
<pb n="1"/>
﻿<book id="J32">J32冊</book>

<sarticle><article>閱藏知津卷第六</article></sarticle>
北天目沙門釋智旭彙輯
<other>大乘經藏　方等部第二之五</other>
佛說老女人經（一紙半）　（南男北潔）
吳月支國優婆塞支謙譯
佛在樂音處，與八百比丘，萬菩薩俱。有窮貧老女，
請問生老病死五陰六根四大等，從何所來，去至
何所？佛答，來無所從，去無所至，兼說緣生眾喻。老
女開解。佛為出其往因，并記其往生極樂，後成佛
道。
佛說老母經（紙半）　仝上
附劉宋錄第二出
佛說老母女六英經（一紙欠）　仝上
劉宋中天竺沙門求那跋陀羅譯
二經並與前同，而第三譯甚簡略。
楞伽阿跋多羅寶經（四卷）　惟
劉宋中天竺沙門求那跋陀羅譯
一切佛語心品之一。佛住楞伽山頂，與大比丘僧，
及大菩薩眾俱。大慧菩薩以偈問百八句。佛以偈
領。并為出所未問，總以一切句非一切句答之。次
答諸識生住滅有二種。次明七種性自性，七種第
一義。次答心，意，意識，五法，自性，相。次明上聖智三
相。次答所問聖智事分別自性經。次答淨除自心
現流頓漸之問。次答常不思議非同外道之問。次
明五無間種性，及菩薩一闡提。次明三自性。次明
二種無我相。次答離建立，誹謗，見。次答一切法空。
無生，無二。離自性相。之問。一切佛語心品之二，
答如來藏不同外道所說之我。次答修行者大方
便。次答一切諸法緣因之相。次答言說妄想相心
經之問。次答自覺聖智所行之問。次明四種禪。次
答般涅槃問。次明二種自性相，二種神力建立。次
答緣起不同外道因緣之問。次答常聲為惑亂。次
明一切法如幻。次明當善觀名，句，形，身。及四種計
論。次答四果差別通相之問。次明有二種覺。次明
當善四大造色。次明當說諸陰自性相。次明外道
有四種涅槃。次說妄想自性分別通相。次答自覺
聖智相，及一乘之問。一切佛語心品之三，說三
種意生身。次答五無間不入地獄之問。次答佛知
覺問。次答諸佛四等。謂字等，語等，法等，身等。次答
不說是佛說問。次答離有無有相問。次答宗通相
問。次答不實妄想問。次答善語義問。次明智識相。
次明外道九種轉變論。次答一切法相續義，解脫
義。次答一切法妄想自性非性問。次明一切法不
生不應立宗。次答智不得問。次分別說通及宗通。
次答勿習近世間論問。次答外道妄想涅槃，非順
涅槃。一切佛語心品之四，答如來為作為不作
等問。次答不生不滅是如來異名問。次答不生不
滅無奇特問。次答外道七種無常，非是佛法。次答
滅正受次第相續問。次答如來非常非無常。次因
誰生誰滅之問，明如來藏是善不善因。次答五法，
自性，識，二種無我，究竟分別相。次答如恒河沙問。
次答一切法剎那問。次答六波羅密有三種分別。
次答種種相違問難。次答不食肉義。
達磨大師指此可以印心，故獨流通於世。
入楞伽經（十卷）　鞠
元魏北天竺沙門菩提留支譯
有十八品。
大乘入楞伽經（七卷）　養　（前有御製序）
唐于闐國沙門實叉難陀譯
有十品，文筆順暢。二部並同前經，但多初品，
及後二品耳。
<pb n="2"/>
佛說首楞嚴三昧經（三卷）　靡
姚秦天竺沙門鳩摩羅什譯
佛在耆闍崛山，與大比丘僧三萬二千人俱。菩薩
摩訶薩七萬二千，及天龍八部，皆來集會。時堅意
菩薩請問三昧法。佛唱首楞嚴名。一切眾會，各敷
妙座，各見如來坐其座上。等行梵王問何佛是實？
佛言，一切皆是真實。次攝神力，以百句義釋此三
昧。次說學射之喻，次有持須彌山釋現三昧力，次
有現意天子現三昧力，次佛放眉光，照於魔宮，使
大眾皆見魔王被五繫縛。次有魔界行不汙菩薩
化度魔女，魔尋見佛，佛與授記，因說四種授記不
同。次為二百魔女授現前記，次說住三昧神力。次
堅意菩薩，問文殊師利菩薩福田及多聞等諸義。
次授淨月藏天子道記，次文殊師利自說往昔曾
三百六十億世，示現作辟支佛。於是二百菩薩還
發大心，誓得十力，次令彌勒菩薩現三昧力。次摩
訶迦葉解知文殊師利久已成佛。佛即說其過去
名為龍種上佛。佛昇虛空，光照十方，十方諸佛，同
說此法，亦同放光，交互相見。次明佛壽甚長，次明
受持者，有二十不思議功德。
維摩詰所說經（三卷）　（一名不可思議解脫）　方
姚秦天竺沙門鳩摩羅什譯
佛國品第一，佛在菴羅樹園，與八千比丘，三萬二
千菩薩，及梵釋八部四眾俱。寶積等五百長者子，
各持寶蓋供佛。佛令合為一蓋，普現世界中事，及
現十方諸佛說法。寶積偈讚，并問淨土之行。佛答
以眾生之類，是菩薩淨土。乃至隨其心淨，則佛土
淨。舍利弗疑此土何以獨穢，佛按指現淨土相。
方便品第二，維摩詰長者方便現疾，為眾說法。
弟子品第三，佛遣十大弟子，乃至五百弟子問疾，
皆辭不堪。菩薩品第四，佛遣彌勒等諸菩薩問
疾，亦辭不堪。文殊師利問疾品第五，大眾同往，
相見酬答。不思議品第六，借座於須彌燈王佛
國，演不思議解脫之法。觀眾生品第七，維摩答
文殊問，觀眾生如幻，如水月，如鏡像等。乃至從無
住本，立一切法。次有天女散華，舍利弗等不能去
華，與天女種種問答。佛道品第八，維摩答文殊
問，明菩薩行於非道，通達佛道。文殊答維摩問，明
一切煩惱為如來種。維摩答普現色身問，明法門
眷屬，智度母，方便父等。入不二法門品第九，三
十二菩薩各說入不二法門，最後文殊問維摩，維
摩默然。香積佛品第十，維摩遣化菩薩往上方
香積佛所，乞世尊所食之餘，悉飽眾會。菩薩行
品第十一，維摩與大眾見佛，佛為阿難說諸佛一
切施為，無非佛事。及為香積世界諸菩薩，說不盡
有為，不住無為，法門。見阿閦佛品第十二，維摩
答佛觀如來問，及斷取妙喜世界，來示此會大眾。
法供養品第十三，天帝讚歎持經，誓願擁護。佛
為說過去藥王佛時，寶蓋轉輪聖王，與其千子，供
養於佛。有一王子，名為月蓋，思惟供養，以何為勝？
乃至問佛。佛示以法供養最。遂於末後守護法城，
今得成佛。囑累品第十四，囑彌勒及阿難廣宣
流布。
按智者大師，曾有玄義及疏。今皆流入高麗。此
間僅存四教義六卷，乃玄義中一分耳。
維摩詰經（三卷）　（亦名不可思議法門之稱）　方
吳月支國優婆塞支謙譯
說無垢稱經（六卷）　（南方北蓋）
唐大慈恩寺沙門釋玄奘譯
二經並與前同。
善思童子經（二卷）　（南賴北敢）
隋北天竺沙門闍那崛多譯
佛住菴婆羅波梨園，與八千比丘，萬菩薩俱。化作
<pb n="3"/>
天身，入毘耶離城乞食。至毗摩羅詰家，善思童子
從高樓上投身禮佛，獻彼所執蓮華，誓成菩提。與
舍利弗，富樓那，阿難陀，互相問答。佛復為說大菩
提路，無有一法而可得者。并說不驚不怖不畏之
法。童子證無生忍，佛為授記。
大方等頂王經（一卷）　（一名維摩詰子問經）　萬
西晉月支國沙門竺法護譯
大乘頂王經（一卷）　萬
蕭梁優禪尼國王子月婆首那譯
二經並與前同。
月上女經（二卷）　染
隋北天竺沙門闍那崛多譯
佛在毗耶離草茅精舍，與五百比丘，八千菩薩眾
俱。有一離車，名毗摩羅詰。生美女，名為月上。一切
童子爭欲娶之，約七日後，自行選擇。至第六日，手
有蓮華，華有化佛，執華而出，說偈訶欲，引眾見佛。
路答舍利弗問。既到佛所，復答諸菩薩問。次以手
中蓮華供佛，化成華帳，如是共出十華，共發十願。
即得記，轉男出家。（記中先生天，次末世護法。次生兜率，次隨彌勒受持正法。次生
阿彌陀佛國，次供養十方諸佛，乃成月上如來。）
大乘密嚴經（三卷）　（前有聖教序）　（南染北凊）
唐中印度沙門地婆訶羅譯
密嚴會品第一，佛住出過三界密嚴之國，與十億
佛土微塵菩薩眾俱。放光照現莊嚴勝相，答如實
見菩薩之問。有金剛藏菩薩，問第一義法性。佛答
以如來藏不生不滅，如月普現。妙身生品第二，
如實見菩薩，請金剛藏菩薩，說諸聖人內證之境。
金剛藏以偈答之。又請示歸依之處。亦以偈答。復
示繢像夢境等喻。又以偈明三性五法等義。復現
大小無量身形，次有眾多菩薩，同問世間一切誰
之所作。金剛藏偈答阿賴耶識，能現眾法，次有螺
髻梵王，承佛威力，來密嚴國，以偈問法。金剛藏亦
以偈說如來善示現義。胎生品第三，金剛藏菩
薩告螺髻梵王，訶斥胎生不淨，應當捨離。亦不應
為三昧所縛，若離二取，生密嚴國。顯示自作品
第四，金剛藏菩薩復告螺髻梵王，深明五蘊不實。
寶髻菩薩更請隨宜說法，金剛藏深明一切唯心。
分別觀行品第五，金剛藏復說舍拳軍車等喻，
以明諸法無實。應速發廣大心，修清淨觀行，生清
淨佛土。阿賴耶建立品第六，金剛藏復明阿賴
耶識，與染淨法恒作所依。自識境界品第七，金
剛藏菩薩放髻珠光，普照一切。告如實見菩薩，以
雪山惡獸。喻外道於阿賴耶，所生我見。阿賴耶
微密品第八，寶手菩薩白眾色最勝王，令問金剛
藏菩薩名想等義。金剛藏偈答。依相立名，名無實
事。乃至賴耶與七識，如鐵與磁石，二俱無有思。若
得如幻首楞嚴定，則於一切法皆得自在變現。又
復廣明阿賴耶識，隨迷悟緣，為凡為聖，於是眾色
最勝王等，復以偈請說法。月幢世尊分身眷屬，亦
咸集會。金剛藏重以偈明唯識妙義，菩薩天人，咸
皆讚歎供養。更請說法，金剛藏又與大樹緊那羅
王，持進菩薩，觀自在等諸大菩薩，演說諸法性空，
從心而起，乃至阿賴耶識，與如來藏不一不異等
義。
大乘密嚴經（三卷）　（有新翻御製序）　（南不北凊）
唐北天竺沙門大廣智不空譯
品數並同前經，而名目稍異，多是偈語。
解深密經（五卷）　（南常北效）
唐大慈恩寺沙門釋玄奘譯
序品第一，薄伽梵住超過三界所行之處，與無量
大聲聞俱，及無量菩薩，從種種佛土而來集會。
勝義諦相品第二，如理請問菩薩問，解甚深義密
意菩薩答。具明有為非有為非無為，無為亦非無
<pb n="4"/>
為非有為，但是本師假施設句，如幻事等。法涌菩
薩向佛述東方外道之所思議。佛為說勝義超過
一切尋思境相。善清淨慧菩薩，向佛述修解行地
菩薩之所疑惑。佛為說勝義超過諸行一異性相。
佛告善現，有情界中，幾懷增上慢，幾離增上慢。善
現答以懷者甚多，離者甚少。佛為說遍一切一味
相。心意識相品第三，廣慧菩薩問佛，齊何名為
於心意識秘密善巧菩薩？佛言，於內各別如實不
見阿陀那及識，不見阿賴耶及識，不見積集及心，
不見六根，六塵，六識，是名勝義善巧菩薩。一切
法相品第四，德本菩薩問佛，何名於諸法相善巧
菩薩？佛為說遍計依他圓成三相，如實了知。無
自性品第五，為勝義生菩薩，說三種無自性性密
意，勝義生言，初鹿林中，轉四諦法輪。雖甚希有，猶
未了義。第二時中，依一切法皆無自性，以隱密相
轉正法輪，雖更希有，猶未了義。今第三時，以顯了
相轉正法輪，最為希有，是真了義。分別瑜伽品
第六：佛答彌勒菩薩種種諸問，謂奢摩他，毗缽舍
那，四種所緣境事，及緣別法，緣總法，三三摩地。知
法，知義，聞、思、修，三慧。及總空性相等。地波羅密
品第七，佛答觀自在菩薩所問十一地義。及十波
羅密義。如來成所作事品第八。佛答文殊師利
所問法身解脫身義。及答言音差別相，一切智者
相。如來心無加行生起相，成正覺，轉法輪，入涅槃，
皆無二相。乃至穢土淨土，何事易得，何事難得。
深密解脫經（五卷）　（有曇寧序）　（南常北效）
元魏北天竺沙門菩提留支譯
與上經同，而第二品分作四品。
佛說解節經（一卷）　（南敢北髮）
陳優禪尼國沙門真諦譯
即前經勝義諦相品，分作四品。
相續解脫地波羅密了義經（半卷）　仝上
劉宋中天竺沙門求那跋陀羅譯
即前經地波羅密品。
相續解脫如來所作隨順處了義經（半卷）　仝上
劉宋中天竺沙門求那跋陀羅譯
即前經如來成所作事品。
佛說佛地經（八紙）　行
唐大慈恩寺沙門釋玄奘譯
佛住最勝大宮殿中，與無量聲聞，無量菩薩眾俱。
為妙生菩薩說五種法相大覺地，謂清淨法界。及
與四智，一一細釋。妙生復問，何等菩薩受用和合
一味事智。佛言，證得無生法忍，由遣自他二種想
故。得平等心，自他異想，不復現前。受用和合一味
事智，如天入雜林，眾流入海。
金光明最勝王經（十卷）　（前有聖教序）　場
唐大薦福寺沙門釋義淨譯
序品第一，佛入甚深法界，大眾雲集，佛觀察說頌。
如來壽量品第二，妙幢菩薩疑佛壽短促，四方
四佛於室中現，為說佛壽無量。妙幢與諸大眾，往
鷲峰見佛。四佛亦到鷲峰，遣侍者勸說此經。佛許
可之。有婆羅門，名法師授記，預求舍利。有童子名
一切眾生喜見，以偈答之。妙幢因問，若無舍利。及
般涅槃。云何經中說有涅槃，及流布舍利事？佛答
以三種十法，說有涅槃。又應知十種希有如來之
行。分別三身品第三，虛空藏菩薩啟問，佛答以
化、應、法，三身實義。夢見懺悔品第四，妙幢夢金
鼓出大音聲，說懺悔偈。次日述之於佛。滅業障
品第五，佛先放光息苦，次為帝釋廣說懺悔、勸請、
隨喜、迴向，四法。滅除四種重障。四重障者，一於菩
薩律儀，犯極重惡。二於大乘經心生誹謗。三於自
善根，不能增長。四貪著三有，無出離心。四法如次
治之。淨地陀羅尼品第六，師子相無礙光燄菩
<pb n="5"/>
薩問菩提心義。佛先以勝義諦答之，次明十度為
因，各依五法成就。次明波羅密義，次明十地先相。
次釋十地名義，次明十地及佛地，各有二無明為
障。次明十地行十波羅密。次說十咒，護於十地。
蓮華喻讚品第七，佛為菩提樹神，說過去金龍主
王。以蓮華喻，讚於諸佛。今感金鼓妙夢。金勝陀
羅尼品第八，佛為善住菩薩說咒，并持法。重顯
空性品第九。偈說二空境觀。依空滿願品第十，
寶光耀天女問修行法。佛示依於法界，修平等行。
天女領解，轉成梵身。佛授道記。并五十億苾芻重
發大心，皆得授記。四天王觀察人天品第十一，
發弘護願。四天王護國品第十二，有多聞天王
如意寶珠咒法。無染著陀羅尼品第十三，如
意寶珠品第十四，佛，觀世音，金剛秘密主，各說一
咒。梵天王，帝釋，各說一咒。四天王共說一咒。龍王
說一咒。大辯才天女品第十五，大吉祥天女
品第十六，大吉祥天女增長財物品第十七，
堅牢地神品第十八，僧慎爾耶藥叉大將品第
十九，王法正論品第二十，善生王品第二十
一。佛昔為王，請寶積法師說此經王。諸天藥叉
護持品第二十二，授記品第二十三，授妙幢，并
二子，及十千天子記。除病品第二十四，說流水
長者子作醫本事。長者子流水品第二十五，說
救十千魚得生天事。捨身品第二十六，說往昔
薩埵王子捨身濟餓虎事。十方菩薩讚歎品第
二十七，妙幢菩薩讚歎品第二十八，菩提樹
神讚歎品第二十九，大辯才天女讚歎品第三
十，付囑品第三十一。
此經於三譯中最在後，而文義周足，亦猶華嚴
之有唐譯也。最宜流通。
金光明經（四卷）　（南食北化）　（前有釋宗頤序）
北涼中天竺沙門曇無讖譯
有十八品，按此經同前而來未盡。但因智者
依此譯說玄義及文句，故舉世流通。
合部金光明經（八卷）　（南食北被）
隋大興善寺沙門釋寶貴對志德等合入
共二十四品，彥悰序云。此經有三本。初，涼世曇
無讖譯為四卷，止十八品（今存）。次。周世耶舍崛多
譯為五卷，成二十品（今亡）。後逮梁世真諦三藏，譯
三身分別，業障滅，陀羅尼最淨地，依空滿願等
四品。足前出沒為二十二品。重尋梵本，得囑累
品，及銀主陀羅尼品。
莊嚴菩提心經（六紙欠）　（南邇北壹）
姚秦天竺沙門鳩摩羅什譯
大方廣菩薩十地經（六紙半）　仝上
元魏西域沙門吉迦夜共曇曜譯
二經皆與淨地陀羅尼品同。
毘沙門天王經（四紙半）　（南不北凊）
唐北天竺沙門大廣智不空譯
與前經第十二品。多聞天王如意寶珠咒法同。
菩薩投身飼餓虎起塔因緣經（十紙餘）　（南賢北悲）
北涼高昌沙門釋法盛譯
佛遊乾陀越國，說法垂畢，微笑放光。阿難請問，
乃說往古栴檀摩提太子，廣行布施，賣身為奴，
得栴檀，醫他國王病。及出家山中，以身飼虎，餘
骨起塔事。與捨身品事義相類，故附於此。
無所有菩薩經（四卷）　絲
隋北天竺沙門闍那崛多譯
佛在毘富羅山，與百千比丘，百千菩薩，及四眾八
部俱。無所有菩薩，為斷眾疑，隱身不現。種種問法，
令難調怨讎害人者，信佛神通，乃至得記。次為女
人現身，令得成男。佛為波斯匿王等，說此菩薩大
方便力。
<pb n="6"/>
諸佛要集經（二卷）　（南彼北靡）
西晉月支國沙門竺法護譯
佛遊奈叢樹間，與五千比丘，二萬菩薩俱。因諸四
部弟子，不能專心聽法。乃囑阿難宣傳法教，於石
室中。布芻草坐，晏坐三月。變身往詣東方普光世
界天王佛所，與諸如來說要集法。文殊勸諸菩薩
同往，諸菩薩皆不往，文殊獨往。天王如來移置鐵
圍山頂，文殊即於山頂修四意止。四萬二千天子
來覲聽法，各證無生法忍。直俟諸佛說要集竟，各
還本土。天王如來放右掌光，入文殊頂。文殊與諸
天子同到佛所，見離意女在佛前坐，入於普月離
垢光明三昧。因問何故移我而不移女？并問此女
本末。佛言，待女出定，汝自問之。文殊盡其神力，不
能令女出定。因問誰能令出定者。佛言，唯有如來，
及棄諸陰蓋菩薩，能令出定。說此語已，世界六種
震動，文殊求佛，請此菩薩從下方來，敕令出女子
定。菩薩謙讓於佛，佛乃令女出定，與文殊酬唱法
要。佛遂發明文殊本從此女發心，此女又從棄諸
陰蓋菩薩發心。假使滿世界文殊，不及此女所得
三昧。假使滿世界此女，不及棄諸陰蓋所得三昧。
假使滿世界棄諸陰蓋，不及如來舉足下足事。然
而天王如來，亦此菩薩之所開化。十方無量諸佛，
從其開化。已滅度者不可計，現成佛者不可計。說
此法時，普光世界，獲益無量。此土遙聞，亦獲大益。
釋迦佛敕彌勒受持流通。
不思議光菩薩所說經（一卷）　（南罔北短）
姚秦天竺沙門鳩摩羅什譯
佛在祇陀林中，婬女棄一小兒於路空處。眾皆往
觀，佛至其所。種種問答，次令現通。諸天蒙光，皆悉
來集。因名為不思議光。佛為波斯匿王說其往因，
并授其記。
央掘摩羅經（四卷）　悲
劉宋中天竺沙門求那跋陀羅譯
佛在祇園，說執劍大方廣經。有婆羅門孤子，名一
切世間現。順惡師教，取千指作鬘。將欲害母，佛往
度之，說種種偈，欲稅佛指。佛亦說種種偈答之，遂
令降伏。帝釋梵王四王獻與衣缽，各受訶斥。魔及
樹神，亦皆被訶。大弟子等。皆悉被難，亦與文殊菩
薩論不空義。佛為授三皈五戒，央掘答以一皈無
三。及殺煩惱盜菩提，等義。佛又問以一學之義。央
掘偈答，增一至十，具明大乘與聲聞異。佛唱善來，
示成羅漢，同入祇洹。十方菩薩，悉皆雲集。央掘問
佛，云何住無生際而復住此。佛敕與文殊同往北
方問於他佛。乃至十方各問十佛。十佛皆言釋迦
即是我身，彼當為汝解說。央掘仍來問佛，佛為廣
釋百句生因，次明持經之難，須成就五八四十功
德。次有波斯匿王，興四種兵，共來佛所，佛為發跡。
央掘即是一切世間樂見上大精進佛化身。文殊
是歡喜藏摩尼寶積佛化身。
閱藏知津卷第六

<sarticle><article>閱藏知津卷第七</article></sarticle>
北天目沙門釋智旭彙輯
<other>大乘經藏　方等部第二之六</other>
思益梵天所問經（四卷）　（南五北傷）
姚秦天竺沙門鳩摩羅什譯
如來光明品第一，佛在迦蘭陀竹林，與六萬四千
比丘，七萬二千菩薩，及天龍八部俱。網明菩薩讚
佛光明，佛為說種種光明之名，能利眾生，并放光
明。召東方思益梵天，同萬二千菩薩來會。日月光
佛，囑以十法遊於娑婆國土，於毀於譽。心無增減
（一）。聞善聞惡，心無分別（二）。於諸愚智，等以悲心（三）。
於上中下眾生之類，意常平等（四）。於輕毀供養，心
<pb n="7"/>
無有二（五）。於他闕失，莫見其過（六）。見種種乘，皆是
一乘（七）。聞三惡道，亦勿驚畏（八）。於諸菩薩，生如來
想（九）。佛出五濁世，生希有想（十）。四法品第二，思
益菩薩問二十事，佛一一答以四法。菩薩正問
品第三，網明菩薩問何謂正問，思益菩薩具答邪
問正問不同，五百比丘不解。網明重啟，思益說涅
槃者，但有名字，猶如虛空，不可得取。五百比丘漏
盡解脫，思益復問種種名義。佛具答之。四諦品
第四，佛為思益說真聖諦，不得一法是實是虛。
歎功德品第五，思益廣歎信解此法功德。如來
五力說品第六，謂一者言說，二者隨宜，三者方便，
四者法門，五者大悲。如來大悲品第七，說如來
以三十二種大悲，救護眾生。幻化品第八，網明
問，思益答。佛讚印之。舍利弗歎仰之。普華菩薩，及
網明菩薩，皆與舍利弗問答，令舍利弗默然。菩
薩光明品第九，佛因大迦葉問，敕網明放爪指光
普照十方，令諸大眾，與佛無異。下方四菩薩來，不
知何是真佛，發誠實語。佛乃昇空，令得作禮。菩
薩受記品第十因迦葉問，授網明菩薩記。因思益
問授記義，具明過去不得記及得記因緣。謂依止
所行，故不得記。出過一切諸行，具足六波羅密，故
得受記。若菩薩能捨諸相，名為檀波羅密。能滅諸
受持，名為尸波羅密。不為六塵所傷，名為羼提波
羅密。離諸所行，名為毘梨耶波羅密。不憶念一切
法，名為禪波羅密。能忍諸法無生性，名為般若波
羅密。薩婆若品第十一，為思益梵天說薩婆若
義，答網明菩薩家清淨義。菩薩無二品第十二，
思益梵天與文殊問答，又有等行天子與文殊問
答。名字義品第十三，一切菩薩各各說菩薩名
義。論寂品第十四，思益問等行，及問文殊正行
正位義。如來二事品第十五，謂聖說法，及聖默
然。惟如來有此二法。得聖道品第十六，文殊問，
等行答。文殊問，思益答。志大乘品第十七，等行
問發行大乘，佛以偈答。發菩提心品第十八，文
殊白佛，若菩薩起二相發菩提心，是不行菩提道。
思益問行菩提行，文殊答行一切法而於法無所
行。釋梵四王散華讚護。佛言，惟有如說修行，是名
能報師恩。師子吼品第十九，釋提桓因讚歎菩
薩能師子吼，不退轉天子復說師子吼義。梵行
牢強精進品第二十，授不退轉天子記，及說牢強
精進法。謂於諸法，不起精進相。海喻品第二十
一，以大海喻諸菩薩，有十二事。建立法品第二
十二，明一切法無說無示，無有護念，是法終不可
滅，不可護念。又明不求菩提，不願不貪不樂不念
不分別菩提，乃得授記。如來神咒品第二十三，
囑累品第二十四。
持心梵天所問經（四卷）　（南五北慕）　（一名莊嚴佛法義名等御諸法）
西晉月支國沙門竺法護譯
與上經同，而品數稍減。
勝思惟梵天所問經（六卷）　（南大北傷）
元魏北天竺沙門菩提留支譯
亦同上經。而不列品。
佛說大乘同性經（二卷）　（南大北慕）
宇文周中天竺沙門闍那耶舍譯
佛住大摩羅耶精妙山頂，與千二百五十比丘，及
大菩薩天龍眾俱。楞伽大城毗毘沙那羅剎王供
佛問法，得菩提記。海龍王問其往因，佛為說之。次
有海妙深持自在智通菩薩從東方來，以大寶殿
供佛問法。佛為說如來十地名，及聲聞十地名，辟
支佛十地名，菩薩十地名。復為現如來初地相，及
二地相。
佛說證契大乘經（一卷）　（有御製序）　（南常北慕）
唐中印度沙門地婆訶羅譯
<pb n="8"/>
與上經同。
諸法無行經（二卷）　（南傷北常）
姚秦天竺沙門鳩摩羅什譯
佛在耆闍崛山，與五百比丘，九萬二千菩薩俱。師
子遊步菩薩，偈問一相之法。佛先止，次答，大眾獲
益。次說往古高須彌山王佛滅後，淨威儀比丘守
護正法。有威儀比丘，不能信解，生不善心，受地獄
苦。於是文殊請問滅業障法，及問觀四諦，四念處，
八正道，五根，七覺支等。佛一一答之。又請說陀羅
尼。佛為說一切法皆不動相種性法門。文殊亦說
種種不動相，乃至答諸天子。云我是貪欲尸利，瞋
恚尸利等。次有華戲慧菩薩，請問入音聲慧法門。
佛亦先止，次答，次敕文殊自說往因。過去師子吼
鼓音王佛滅後，喜根比丘，善說諸法實相。勝意比
丘持戒得定，行頭陀行，不信深法，墮大地獄。喜根
今於東方寶莊嚴國，成勝光明威德王佛。勝意今
為文殊。
諸法本無經（三卷）　（南傷北五）
隋北天竺沙門闍那崛多譯
與上經同。
佛說大乘隨轉宣諸法經（三卷今作一卷）　（南言北之）
宋譯經院沙門紹德等譯
亦同上經，而敘事不甚明白。
大乘理趣六波羅密多經（十卷）　（前有代宗序）　（南若北馨）
唐罽賓國沙門般若譯
歸依三寶品第一，佛在竹林，與眾多菩薩，眾多苾
芻，及阿僧企耶發心諸有情俱。慈氏菩薩為眾請
問三寶及歸依義。佛言，佛寶有二，一者佛身。二者
佛德。法寶有三，一者涅槃常樂我淨般若解脫法
身。二者戒定智慧諸妙功德。三者八萬四千諸妙
法蘊。攝為五分，一素呾纜。二毗奈耶。三阿毘達磨。
四般若波羅密多。五陀羅尼門。譬如乳，酪，生酥，熟
酥，及妙醍醐。僧寶有三，一者第一義僧，所謂諸佛。
二者聖僧，謂四果、四向、及辟支佛。三賢，十聖。三者
福田僧，謂苾芻，苾芻尼等。為脫苦故，懺悔，隨喜，發
大誓願。修行大乘，是名歸依。陀羅尼護持國界
品第二，東方不眴世界無盡藏菩薩，放大光明，現
大神變，偈讚來會。以第一義答阿難問。佛為阿難
說彼國土種種勝事。文殊請問持經之福。佛較答
之，文殊菩薩說六真言。普賢菩薩，觀自在菩薩，曼
荼羅諸天菩薩，六波羅密多菩薩，四大天王。執金
剛菩薩，鈴鐸耳微那夜迦，閻摩羅王，訶哩底愛子
母，摩利支天，迦嚕拏王，迦嚕囉王，大自在天王，各
說一咒。發菩提心品第三，彌勒菩薩請問。佛答
以先發五種勝心。次說入海取珠，發三勝心不退
之喻。不退轉品第四，彌勒菩薩復問。佛為細釋，
一大悲心，緣五道苦而起。二大精進心，如入海求
如意珠。更發三種勝心，誓不退轉。布施波羅密
多品第五，淨戒波羅密多品第六，安忍波羅
密多品第七，精進波羅密多品第八，靜慮波
羅密多品第九，般若波羅密多品第十，俱彌勒
菩薩問，如來答也。事理詳明，發菩提心者，急宜受
持。復有微末底外道，說自在天常，及說神我能生
諸法。佛以正量委細破之。次復偈說八識熏習，及
轉顯義。外道發菩提心。佛又為慈氏說八善巧，及
智慧方便。解絡掖衣授之，四天釋魔。發願護持。
大乘本生心地觀經（八卷）　（有御製序）　（南之北興）
唐罽賓國沙門般若等譯
序品第一，佛住耆闍崛山，與三萬二千比丘，八萬
四千菩薩，及一切天龍八部，他方輪王，十六國王，
夫人眷屬，四眾，四姓，外道，餓鬼，畜生，琰王，諸大眾
俱。坐寶蓮華師子座上，入心瓔珞寶莊嚴王三昧，
天雨華香，復入師子奮迅三昧，大千世界，六種震
<pb n="9"/>
動。惡趣離苦，詣佛供養。如來於胸臆間，及諸毛孔，
放金色光，普現十方五趣苦樂之相，及現三大阿
僧祇劫因果本末之相。於是師子吼菩薩為眾說
偈，歎佛功德，請佛出定。報恩品第二，從三昧起，
告彌勒菩薩，稱歎心地妙法。五百長者不愛苦行，
讚二乘道。佛為廣說世間四恩，一父母恩，二眾生
恩，三國王恩，四三寶恩。佛有三身（一自性身，二受用身，三變化身；
受用又二，一自，二他），法有四種（教、理、行、果），僧有三種（一菩薩，二聲聞，三凡夫；凡
夫又二，一具戒，二正見），具足十義，得名為寶。為求菩提，有三
種十波羅密。若修十種真實波羅密多，乃名能報
四恩。次有智光長者，與不順子遠來聽法，佛為重
宣，令發大心。厭捨品第三，智光長者問出家不
及在家。佛為廣說出家最勝，訶在家過。無垢性
品第四，廣明麤衣，乞食，陳藥，蘭若。四依知足功德，
各十勝利。阿蘭若品第五，為常精進菩薩說阿
蘭若功德。離世間品第六，樂遠離行菩薩，承佛威
力，為諸菩薩說阿蘭若行，佛讚印之。厭身品第
七，為彌勒菩薩說三十七觀，訶身不淨。波羅密
多品第八，為彌勒菩薩說阿蘭若能滿十波羅密。
功德莊嚴品第九，為彌勒菩薩說有一德應住
阿蘭若處，謂觀一切煩惱根源，即是自心。又有二
種法，及兩番二種人，不堪住阿蘭若。次明十一種
四法，五種八法。觀心品第十，為文殊師利說觀
心法，并說觀心陀羅尼。發菩提心品第十一，為
文殊說自覺悟心，有四種義。及說初觀菩提心相，
并說真言。成佛品第十二，為文殊說三種大秘
密法，謂心秘密，語秘密，身秘密。欲修習者，當著菩
薩三十二種大金剛甲。囑累品第十三，明受持
者，得三業各十種清淨。
大乘遍照光明藏無字法門經（五紙餘）　（南男北潔）
唐中印度沙門地婆訶羅再譯
佛住耆闍崛山，與無量菩薩，及比丘僧，乃至十方
恒沙世界諸天龍俱。勝思惟菩薩請問二字之義。
佛言，菩薩有九種一法應除滅。謂欲貪，瞋恚，愚癡，
我執，懈怠，睡眠，染愛，疑惑，無明。有一法應守護，謂
己所不欲，勿勸他人。如自愛命，則不應殺等。次明
無有一法是如來所覺所證，以一切法本無有實，
從因緣生。因緣亦如電光，念念不住故。次明持此
經者，得生淨土，見阿彌陀，及諸聖眾，亦見靈山聖
會。
無字寶篋經（五紙）　潔
元魏北天竺沙門菩提留支初譯
與前經同。
大乘離文字普光明藏經（四紙）　潔
唐中印度沙門地婆訶羅譯
亦同前經而文稍異。
佛說大乘入諸佛境界智光明莊嚴經（五卷）　（南作三卷北作二卷）
　（南言北之）
宋中印土沙門法護等譯
佛在鷲峰法界殿中，與二萬五千比丘，七百二十
萬俱胝那庾多菩薩俱。放光集十方眾。有師子座
出偈讚佛。佛昇師座。妙吉祥菩薩請問，不生不滅，
是何增語？佛言，不生不滅，即是如來增語。因為廣
說琉璃地映帝釋宮影喻，忉利天大法鼓喻，空中
風雲水喻，大梵王喻，日光照喻，摩尼寶喻，響喻，地
喻，虛空喻等。及說種種法句，種種菩薩勝行，於是
妙吉祥偈讚禮佛，佛為較顯持經功德。
如來莊嚴智慧光明入一切佛境界經（二卷）　（南慕北男）
元魏南天竺沙門曇摩流支譯
度一切諸佛境界智嚴經（半卷）　（南慕北推）
蕭梁扶南國沙門僧伽婆羅譯
二經並與前同。
大方等如來藏經（九紙半）　（南忘北彼）
<pb n="10"/>
東晉迦維羅衛國沙門佛陀跋陀羅譯
佛在耆闍崛山，成佛十年。與百千比丘，六十恒河
沙菩薩，及天龍八部俱。以三昧力，現眾蓮華，皆未
開敷，華內皆有化佛。須臾昇空舒榮，須臾萎變，化
佛各放無數光明。金剛慧菩薩問何因緣？佛為說
一切眾生皆有如來藏性。共說九喻，一萎花中佛，
二巖樹蜂蜜，三𥢶中粳梁，四不淨處金，五貧家寶
藏，六菴羅果種，七弊物中金像，八貧女貴胎，九模
中金像。
十住斷結經（十四卷今作十二卷）　談彼
姚秦涼州沙門竺佛念譯
導引品第一，佛於奈園，放舌相光，照十方界。東方
執志通慧菩薩，與五萬菩薩來集。佛歎其德。次有
菩薩，名曰最勝，請問法要。佛具答之，先明初住法。
留化品第二，明二住法。空觀品第三，明三住
法。色入品第四，明四住法。了空品第五，明五
住法。根門品第六，明六住法。廣受品第七，明
七住法。座上諸大聲聞，皆悉號泣。童真品第八，
明八住法，授最勝記，敕令現相。定意品第九，明
九住法。菩薩成道品第十，明十住法。滅心品
第十一，神足品第十二，恭敬品第十三，勇
猛品第十四，碎身品第十五，大意與華嚴十定
品同。身入品第十六，辯才品第十七，權智
品第十八，化眾生品第十九，三道滅度品第
二十，乘無相品第二十一，等慈品第二十二，
法界品第二十三，道智品第二十四，授九萬
眾生，十一那術天人，皆於中陰成佛。身口意品
第二十五，一切菩薩，各各說菩薩慧。夢中成道
品第二十六，菩薩證品第二十七，解慧品第
二十八，三毒品第二十九，問泥洹品第三十，
四梵堂品第三十一，梵天請品第三十二，
梵天囑累品第三十三。
菩薩瓔珞經（十三卷今作二十卷）　（一名現在報經）　（南短靡北詩讚）
姚秦涼州沙門竺佛念譯
普稱品第一，普照菩薩問菩薩法，凡二十二句。佛
答，當以十德瓔珞其體。識定品第二，寶王菩薩
請問瓔珞戒品。佛答以具戒，施，忍。由達唯識。莊
嚴道樹品第三，龍王浴太子品第四，法門品
第五，略說瓔珞八萬法門中數十名，持者當得十
無礙功德，次廣明六根瓔珞法門。識界品第六，
豪賢菩薩問識境界，次敕諸菩薩各說空慧無著
行，次感十方佛各說空慧偈已，忽然不現，以決眾
疑。諸佛勸助品第七，說十無盡藏法門，十方諸
佛，同聲說頌印之。如來品第八，說十地各各四
神足法。音響品第九，因緣品第十，心品第
十一，四聖諦品第十二，一無量聖諦，二行盡聖
諦，三速疾聖諦，四等聖諦。成道品第十三，料簡
三世各三種成道。生佛品第十四，本末品第
十五，分別五陰本末空。非有識非無識品第十
六，無量品第十七，說佛三昧，所知無量。次明月
照光菩薩，四果乃至九地中，所修三世禪行。次佛
自說有情於無情，無情於有情法。隨行品第十
八，尊復尊梵天請問。佛答以偈，廣明諸度無極。
光明品第十九，無想品第二十，無識品第二
十一，受迦葉勸行品第二十二，佛放舌光，十方
諸佛，各遣菩薩來會，佛揀聲聞不在聖例，迦葉等
脫衣號泣，佛慰喻之。有行無行品第二十三，諸
菩薩各說有行無行，大迦葉亦說有行無行，佛不
許可；阿若拘鄰亦說有行無行，佛許可之。舍利弗
問答料簡，次目連等亦各說有行無行。有受品
第二十四，無著品第二十五，說無著行，授明觀
菩薩記，并說八種記法。次授帝釋記，次令目連除
魔心垢，懸記在彌勒時得決。淨智除垢品第二
<pb n="11"/>
十六，為淨一切地菩薩，說種種知他心三昧，廣至
知億佛世界。無斷品第二十七，明種種五法，及
六度互具六度。賢聖集品第二十八，一切菩薩
各說六度清淨具足法，慧眼菩薩，與文殊菩薩，更
相酬唱，演種種法門。三道三乘品第二十九，佛
為舍利弗分別三道各有三乘。供養舍利品第
三十，佛為須菩提說供舍利，供色身，供法身，優劣
不同。譬喻品第三十一，因退席人，說師子木雀
喻。三世法相品第三十二，佛為劫賓⿱少免說三世
受化差別，大眾有疑。十方佛各來說偈，令眾悟解。
清淨品第三十三，為邠耨文陀尼子，分別清淨
不清淨法。釋提桓因問品第三十四，本末行
品第三十五，為眾首瓔珞菩薩，說退不退超不超
法。聞法品第三十六，文殊問有轉無轉法，佛分
別答之。淨居天品第三十七，佛為淨居天說三
世常無常義，及說菩薩總持賢聖辯才，并授其記。
十方法界品第三十八，佛述初成道時，一切菩
薩勸轉法輪。十智品第三十九，為彌勒菩薩說
十無量智門。應時品第四十，為法妙菩薩說十
種應時之行。十不思議品第四十一，為道勝子
說十法。無我品第四十二，為心智菩薩說十無
我行，等乘品第四十三，偈答淨眼。三界品第
四十四，淨施王與佛酬唱，菩薩受記，及六十二見
皆空平等。次有究竟菩薩問淨施王，淨施王答而
不悟。更令問文殊師利，乃決其疑。
佛說華手經（十卷）　（一名攝諸善根經）　（南欲難北欲）
序品第一，大眾雲集，大迦葉亦來，佛分半座令坐。
大千震動，迦葉謙讓，并說法要讚佛。神力品第
二，佛又命迦葉坐，以神力普集大眾。令目連敷座，
目連化作大座。佛言，如來不於變化座上說法。復
命無量緣菩薩敷座，一切菩薩各以上衣積成高
座。佛現神力，令諸菩薩各於衣中，見將來成佛之
事。華德藏法王子，請問大法。佛放口光，舉身謦欬，
遍至十方世界。網明品第三，東方菩薩見光聞
聲，承佛命來，以華作佛事。如相品第四，東方不
虛行力菩薩，持華來會，乃至佛與跋陀婆羅菩薩
論如來義。不信品第五，佛與跋陀婆羅菩薩論
末世不信法事。念處品第六，佛為跋陀菩薩說
末世宜修四念處觀。發心即轉法輪品第七，此
東方菩薩名也，亦因光聲而來，佛乃說其往因。
現變品第八，此菩薩摘十方世界，俱置本國，佛更
以神力，令諸世界互相擊碎，以警諸天計有常者。
如來力品第九，功德品第十，為堅意菩薩說
持經功德。發心品第十一，東方光明威德聚菩
薩，持須彌肩佛之命，亦來集會，獻華供養。佛以華
付彌勒，彌勒轉付七萬七千菩薩，菩薩俱發大願，
仍奉於佛，佛乃廣讚發心功德。無憂品第十二，
佛為彌勒說真菩薩心，當如往昔無憂太子。中
說品第十三，敘東方諸菩薩見光聞聲而來集者。
總相品第十四，廣敘東方佛菩薩名。上清淨
品第十五，亦廣敘東方佛菩薩名。散華品第十
六，東方觀佛定善根莊嚴菩薩，聞此世界佛名，遙
散華來。眾相品第十七，亦廣敘東方佛菩薩。
諸方品第十八，廣敘餘九方佛菩薩，見光聞聲而
來集會。三昧品第十九，佛次第入五十七種三
昧，諸天偈讚。求法品第二十，佛從三昧起，為舍
利弗說菩薩求法之要，舍利弗更請法要。歎德
品第二十一，佛為舍利弗說菩薩難事。驗行品
第二十二，佛為舍利弗說二種三事，驗菩薩心。
得念品第二十三：說往昔得念王子，不被失念魔
所惑。正見品第二十四，佛為舍利弗說菩薩正
見。歎教品第二十五，亦說如來本生。毀壞品
第二十六，說毀壞菩薩心之罪報。眾雜品第二
<pb n="12"/>
十七，選擇居士，及其愛妻。聞法證果。眾妙品第
二十八，逆順品第二十九，不退行品第三十，
為法品第三十一，歎會品第三十二，上堅
德品第三十三，堅意比丘以衣供佛，發大誓願，衣
中見諸神變。阿難問其因緣，佛言且待須臾。堅意
比丘請問法門，佛先說其昔為上堅德王，曾問是
法。法門品第三十四，正答堅意之問。囑累品
第三十五，以法門囑菩薩，菩薩發願弘通。次付囑
阿難迦葉，皆辭不堪。
閱藏知津卷第七

<sarticle><article>閱藏知津卷第八</article></sarticle>
北天目沙門釋智旭彙集
<other>大乘經藏　方等部第二之七</other>
佛說寶雨經（十卷）　（一名顯授不退轉菩薩記）　（南身北此）
唐南印度沙門達摩流支譯
佛於伽耶山，放頂光明，遍照十方，攝入面門。授月
光天子記，當於支那國作女主。東方蓮華眼佛世
界，止一切蓋菩薩，來問一百一事。佛每事答以十
法。答竟，世界六種震動，無情有情，同興供養十方
諸佛，放眉間光，入如來頂，長壽天女，得記流通。
佛說寶雲經（七卷）　（南此北身）
蕭梁扶南國沙門曼陀羅仙共僧伽婆羅譯
與上經同。但缺卷首月光天子作女主事。
佛說除蓋障菩薩所問經（二十卷南作十卷北作八卷）　（南盛北溫）
宋中印土沙門法護等譯
亦同上經。無月光天子事。
法集經（六卷）　難
元魏北天竺沙門菩提留支譯
佛在虛空界法界差別住處，最勝樓閣妙寶臺上。
與千二百五十阿羅漢，及菩薩天龍等，說入一切
修行次第法門經。時無所發菩薩，奮迅慧菩薩，與
諸眷屬，於別樓閣寶堂上座。奮迅慧發十八問，無
所發答以各有十種法行，七萬六千菩薩得無生
法忍。奮迅慧又問諸波羅密相應法集，無所發又
答之。乃至種種問答，又令六萬二千菩薩得無生
法忍，八千天子得法眼淨。無所發又言菩薩應修
行實諦法集，不捨菩提心，不捨諸眾生等。六萬菩
薩得不退轉地，無量天女得法眼淨。奮迅慧又問
菩薩心念處智，無所發答以無生智業及十種念
處，所謂身、受、心、法、佛、法、僧。戒、捨、天，一一釋竟。二大
菩薩，與諸眷屬，俱詣佛所。佛讚印之。舍利弗問以
何義故名無所發？無所發答之，八萬菩薩得無生
法忍，六萬天子得法眼淨，五千比丘轉發大心。佛
與授記。無所發問佛善知可取能取法，佛答以見
一切法如夢幻等，乃至成就柔和恭敬質直等心，
則能得彼如來妙法。無所發又復申述如實修行
不放逸義，名為微妙法集。次有舍利弗，目犍連，富
樓那，迦旃延，大迦葉，須菩提，阿那律，羅＆CB21103;羅，優波
離，阿難陀，各說勝妙法集。佛各印之。次有彌勒菩
薩，見者愛樂菩薩，善目菩薩，善生菩薩，大導師菩
薩，光明幢菩薩，解脫月菩薩，大海慧菩薩，觀世音
菩薩，堅意菩薩，善護菩薩，虛空菩薩，文殊師利菩
薩，各說勝妙法集。佛總印讚。若人聞此法門，能信
能忍，不生於謗，我授是人無上道記。於是無所發
脫頸上寶瓔珞，奉散如來，住虛空中，作大寶帳，并
說偈讚佛。佛為授記。須菩提復與無所發問答，說
甚深法。七萬六千眾生發菩提心，二百比丘心得
解脫。復有善思惟天子問佛。佛答以成就深直之
心，發無上意，名為根本住處，六度止觀，三十七品
等，名為菩薩境界，及菩薩行，菩薩安隱，菩薩寂靜，
菩薩常在三昧，菩薩到一切處，菩薩調伏，菩薩得
滅，一一答竟。善思惟復申述最上妙法。佛讚印之。
<pb n="13"/>
唱募流通。於是無所發，觀世音，彌勒，見愛樂，導師，
文殊師利，各任護持。佛更讚印結勸。兼記法門所
行之處。
觀察諸法行經（四卷）　器
隋北天竺沙門闍那崛多譯
無邊善方便行品第一，佛更遊鷲丘，與千比丘，八
十俱致菩薩，及天龍八部俱。喜王菩薩七日斷食
不臥，精進求法，請問三摩地。佛為說決定觀察諸
法行，共五百三十五句。先世勤相應品第二，佛
又為說六十句法，及說十六字門，并說過去辯才
瓔珞莊嚴雲鳴出吼顯音佛時，有說法菩薩，名無
邊功德辨幢遊戲鳴音，復有王子，名福報清淨多
人所愛鳴聲自在，從彼菩薩聞此三摩地寶，今成
無量壽佛。又說過去淨面無垢月妙威藏佛時，有
顯妙廣身長者子，供佛聞法，捨家修道，十千歲中，
不坐不臥，今於南方成善意喜樂如來。又復偈說
末世過患，喜王等三千菩薩立誓護持正法，佛讚
印之。更說過去廣淨厚金普無疑光威王佛滅度
後，有說法者，名無邊寶振聲淨行聚，被眾驅出，住
大林中，勸化多人。無憂普欲喜音轉輪聖王得信
樂已，弘此三摩地。今皆成佛。說法者，即無量壽佛。
轉輪王，即不動佛。受記品第三，佛為喜王說增
一至十法具足，得此三摩地，七千眾生，法眼清淨；
七千眾生，發無上心，皆得不退轉記。三萬菩薩，得
無生忍；佛放身光，遍十方界，皆有蓮華。見佛坐上
喜王問法，既攝神力，遂明一切諸法，皆無來去，如
燄幻等。佛又告喜王，過去寶光威輪王佛時，寶月
轉輪王生一童子。名曰法上。同王覲佛問法。佛以
伽陀說此三摩地。得不退轉。法上童子，即今喜王。
輪王寶月，即今慈氏。喜王又問菩薩何法有？何法
無？佛答以無一百五十惡法等。又總略說一切不
善法，諸菩薩無，一切善法，諸菩薩有。
佛說未曾有正法經（六卷今作三卷）　（南凊北深）
宋中印土沙門法天譯
佛在鷲峰山，與萬二千五百比丘俱。復有八萬四
千菩薩，從諸佛剎來集，及天龍八部來集，二十五
菩薩，及四兜率天子各說趣證佛智之法。妙吉祥
菩薩最後廣說已。辨積菩薩欲問於佛，妙吉祥即
變身為佛答之。舍利子遙聞法音，稱歎希有。光嚴
菩薩問佛，求見妙吉祥菩薩。佛警悟令來法會，二
百天子欲退大心，佛以放缽因緣而發起之，并說
昔緣因，勸舍利子等發菩提心。次有摩竭國王見
佛決疑，請妙吉祥入宮供養說法。妙吉祥於東方
常聲世界，請得八萬大士，初中後夜為說法已。次
日同迦葉等，共受王請，既受食竟，以疊奉施，菩薩
聲聞，各皆隱身不現。乃至後宮，及王自身，亦不復
見。如是令王悟無生忍，同來佛會。中路又化一殺
人者，令其見佛，得證涅槃。次為國王，及四王子，授
記作佛，囑累流通。
佛說阿闍世王經（二卷）　惟
後漢月支國沙門支婁迦讖譯
與上經同。
普超三昧經（四卷）　毀
西晉月支國沙門竺法護譯
亦同前經。分為十三品，第十二品月首，即世王
太子也。
佛說放缽經（一卷）　毀
西晉錄失譯人名
即普超經奉缽品別譯。
大樹緊那羅王所問經（四卷）　（南恭北五）
姚秦天竺沙門鳩摩羅什譯
佛住耆闍崛山，與六萬二千比丘，七萬二千菩薩，
及天龍八部俱。天冠菩薩偈讚問法，佛以三十二
<pb n="14"/>
種四法答之。大樹緊那羅王，與其眷屬彈琴詣佛，
令天眾及山川等，乃至大阿羅漢，皆悉起舞，唯除
不退菩薩。天冠菩薩問大樹緊那羅王何不成佛？
大樹語以菩薩十二無滿足法。大樹請問寶住三
昧。佛答以修習生起八十種寶，於世間寶，出世間
寶，皆得自在。天冠問佛，大樹云何以伎樂音，教化
眾生？佛具答之。大眾以佛神力，各有天華，供散大
樹。大樹以右手接，無一墮地，即以供佛。佛令成一
寶蓋，覆千世界，現諸華臺，釋迦佛像，讚大樹德。大
樹復入莊嚴寶蓋三昧。以妙寶蓋，各覆諸如來像。
復請佛及大眾至彼香山，受七日供。演說淨六度
及方便法，各三十二。又為大樹之子，於樂音中演
諸問答。又為大樹之妻，并諸女輩，說增一至十。捨
女身成無上道之法，又許大樹之子無垢眼，當於
樂音中出六十四護菩提音，令不放逸。次乘大樹
所作寶車還靈鷲山，為阿闍世王等說三十二種
菩薩法器，并說菩薩有憂悒無憂悒法，各四四種。
次以偈答阿闍世王菩提行問，乃遣大樹還其所
居。又為瞿夷天子說四四法，能得無生法忍。又為
阿難說菩薩法施，有三十二功德名稱。次四天王
說咒護持。
伅真陀羅所問寶如來三昧經（三卷）　（南場北五）
後漢月支國沙門支婁迦讖譯
與前經同。
三昧弘道廣顯定意經（四卷）　（一名入金剛問定意）　絲
西晉月支國沙門竺法護譯
得普智心品第一，佛遊鷲山頂，與千二百五十比
丘，八千菩薩俱。阿耨達龍王問法。清淨道品第
二，道無習品第三，請如來品第四，請入龍宮
半月。無欲行品第五，信值法品第六，轉法
輪品第七，決諸疑難品第八，文殊與諸菩薩從
下方來，與迦葉議論，次與龍王說觀如來義。不
起法忍品第九，龍王問，文殊答。眾要法品第十，
受封拜品第十一，授龍王大菩提記。囑累法
藏品第十二，靈山重囑流通。
佛說海龍王經（四卷）　（南彼北景）
西晉月支國沙門竺法護譯
行品第一，佛遊靈鷲山，與八千比丘，萬二千菩薩，
及天龍八部俱。龍王問菩薩法，共四十九句。佛一
一廣答之。分別品第二，大眾獲益，龍王獻珠。
六度品第三，無盡藏品第四，總持品第五，
總持身品第六，以法門為身也。總持門咒品第
七，咒作華言翻譯，諷誦者，得三十二無畏。分別
名品第八，授決品第九，說汙戒比丘，多生龍中，
威首龍子，得受佛記。請佛品第十，十德六度
品第十一，與十善業道經同。燕居阿須倫受決
品第十二，無焚龍王受決品第十三，寶錦受
決品第十四，龍王女也，與迦葉尊者論義。天帝
釋品第十五，為勸阿須倫，使不相戰。金翅鳥品
第十六，佛以皁衣，護諸龍等。有四金翅鳥惶怖趨
佛，佛誨令持戒，令識宿命，不復為惡。舍利品第
十七，龍欲供佛全身舍利，須菩提謂其不可。諸龍
子歎佛境界，非聲聞所知。法供養品第十八，佛
出龍宮，為海神說十德莊嚴大海。龍子名受現，化
作宮殿，送佛還靈鷲山。空淨品第十九，阿闍世
王與龍王辨受決實義。囑累受持品第二十，諸
菩薩各說受持之法，佛皆印之。并說神咒（亦翻作華言）。
佛說轉女身經（一卷）　男
劉宋罽賓國沙門曇摩密多譯
佛住耆闍崛山，有婆羅門，名須達多，妻名淨日，懷
一女胎，其胎合掌聽法，欲有所問。佛放光明，普照
大千，令此眾會，皆見此女在胎問法。問已，從右脅
出，立蓮華臺，釋提桓因奉以天衣瓔珞。女報之曰，
<pb n="15"/>
菩薩有十種衣服瓔珞而自莊嚴，所謂不失菩提
心，不忘深心，大慈大悲等。不受此願求小智之衣，
於是東南方淨住世界，無垢稱王如來，遣衣與之。
女著衣已，即具五通，放光動地，禮佛問法。佛為說
三十種四法，三萬二千天人，發菩提心。次與舍利
弗問答名字之義，佛與命名為無垢光，又與舍利
弗問答女身之義，次問得離女身之法，佛以增一
至十法答之。兼明女身種種苦惱，五百比丘尼發
菩提心，願離女身。七十五居士婦，瓔珞供佛，化為
寶臺，各有佛坐，大眾圍繞。婦見神變，發菩提心，堅
修梵行，即禮佛足，不轉女身，誓不起地。佛為說十
六法，大地震動，七十五居士亦來，先以善來得度。
諸女遂成男子，昇空說偈，復勸居士發菩提心。自
乃請從彌勒菩薩如法出家。次無垢光勸母發菩
提心，自亦發誠實語，轉成男子。
佛說無垢賢女經（三紙欠）　潔
西晉月支國沙門竺法護譯
佛說腹中女聽經（二紙半）　潔
北涼中天竺沙門曇無讖譯
二經並與前同。
大方廣如來秘藏經（二卷北作一卷）　染
二秦錄
佛住耆闍崛山，與八千比丘，三萬二千菩薩，及大
千天眾俱。東方寶杖佛所，有無量志莊嚴王菩薩，
來問如來秘密藏法。佛答以發一切智心為首，次
明十六種四法，六種二法，又明九種四法，六種二
法，是名初入如來密藏根本句也。於是菩薩投身
作供，迦葉更請佛說秘密藏法。佛言，往昔逼惱於
菩薩者，皆不墮落。以菩薩願力清淨故，喻如良藥，
寶珠，油燈。又如墜地，還依地起。如打栴檀，亦得香
氣。次說煩惱從虛妄生，不應堅著。如芥子火，吹長
則漸燒。如大火聚，無依則漸滅。當知妄想煩惱，是
不真實。對治法門，如不實藥。解知煩惱從因緣生，
無性無生，名得菩提。次明設有極重十惡，若解如
來說因緣法，如百千歲極大闇室，當然燈時，是闇
已去。
持世經（四卷）　（南四北常）　（一名佛說法印品經）
姚秦天竺沙門鳩摩羅什譯
四利品第一，佛在竹園，持世菩薩問法。佛答以八
種四利，勤修諸法實相，亦善分別諸法之相。三種
四利，能求念力。四種四法，名得念力七種四利。能
修習一切法，分別章句慧。四種四法，轉身常得不
斷念，乃至得大菩提。復有七種五淨智力。復有三
法，一欲，二精進，三不放逸。五陰品第二，明菩薩
正觀五陰方便。十八性品第三，明菩薩正觀十
八界方便。十二入品第四，明菩薩正觀十二入。
十二因緣品第五，明菩薩善觀十二因緣。四
念處品第六，明菩薩觀擇四念處。五根品第七，
明菩薩善知諸根。八聖道分品第八，明菩薩善
能知道。世間出世間品第九，明菩薩善知世間
出世間法，得世間出世間法方便。有為無為法
品第十，明菩薩善知有為無為法，得有為無為法
方便。本事品第十一，說過去閻浮檀金須彌山
王佛時，寶光菩薩精進持經，成一切義決定莊嚴
佛。又無量光德高王佛法欲盡時，無量意菩薩精
進持法，成無量光莊嚴王佛。於是跋陀婆羅伽羅
訶達多菩薩等發願持經，佛讚印之。囑累品第
十二，佛以神力護念。令大千界香氣遍滿，授持經
記。
持人菩薩所問經（四卷）　（南四北常）
西晉月支國沙門竺法護譯
與上經同。
大方廣寶篋經（二卷）　（南敢北恭）
<pb n="16"/>
劉宋中天竺沙門求那跋陀羅譯
佛在祇園。先演說法，文殊菩薩後到，與須菩提酬
唱。令須菩提默然。於是舍利弗，目犍連，阿難陀，大
迦葉，富樓那，各述文殊智慧辨才神力之事。
佛說文殊師利現寶藏經（二卷）　（南敢北恭）
西晉月支國沙門竺法護譯
與上經同。
佛說樂瓔珞莊嚴方便經（一卷）　（亦名轉女身菩薩問答經）　潔
姚秦罽賓國沙門曇摩耶舍譯
佛在耆闍崛山。須菩提夢佛為說當聞未曾有法。
次日白佛已，乞食，遇一女人，酬唱佛法。此女稱揚
佛以二十事而行乞。又明菩薩以樂欲調伏眾生，
又為須菩提現男子身，又現諸餘佛土食時差別，
又說應供之義，令常隨天發大道心。次施須菩提
食，須菩提轉施不汙一切法菩薩。其日須菩提不
食，晡時至佛所，佛為說此女人名，及為女人授記。
順權方便經（二卷）　潔
西晉月支國沙門竺法護譯
與上經同。而分四品，一沙門法品，二見諦品，三
分衛品，四假號品。
大莊嚴法門經（二卷）　（南慕北毀）
隋烏萇國沙門那連提黎耶舍譯
佛在耆闍崛山。與五百比丘，八千菩薩俱。文殊化
現殊勝身色衣服，度婬女勝金色光明德，令得順
忍。此女化現死壞惡相，使上威德長者恐怖。詣佛
聞法，亦得順忍。佛為二人次第授記。
佛說大淨法門品經（一卷）　仝上
西晉月支國沙門竺法護譯
與上經同。
佛說大威燈光仙人問疑經（一卷）　貞
隋北天竺沙門闍那崛多譯
佛成道未久，大眾雲集。佛入寶捨三昧，出無量化
身。十方化佛皆集，十方世界，猶如一會。勝分菩薩
說偈問法，大威光仙人止之。自問所疑。佛為決疑。
遂發大願求一切智，一切仙人亦同發願。佛悉授
菩提記，復出舌相，說持經功德。仍以此經囑累文
殊菩薩。
佛說第一義法勝經（一卷）　貞
元魏中天竺婆羅門瞿曇般若流支譯
與上經同。
有德女所問大乘經（三紙半）　（南賢北莫）
唐南印度沙門菩提流志譯
佛在鹿林，與彌勒入城乞食，有德女問佛所轉法
輪，佛以十二緣生答之。仍致問難，佛乃為說第一
義諦無有諸業，亦無諸有而從業生，及以種種眾
苦惱事。譬如諸佛所作化人，化人復更化作種種
諸物。於是有德女稱歎供養，佛為授菩提記。
梵女首意經（四紙餘）　莫
西晉月支國沙門竺法護譯
與上經同。
佛說大乘流轉諸有經（二卷）　維
唐大薦福寺沙門釋義淨譯
佛在竹林。影勝王問，云何有情先所造業，久已滅
壞，臨命終時，皆悉現前？又復諸法，體悉空無，所造
業報而不散失？佛以夢見美女，覺後憶現影像答
之。智者當觀察眼不見於色，意亦不知法，是名勝
義諦。
大方等修多羅王經（二紙半餘）　（南才北良）
元魏北天竺沙門菩提留支譯
佛說轉有經（一紙半）　（南效北良）
元魏北天竺沙門佛陀扇多譯
二經並與前同。
佛說長者女庵提遮師子吼了義經（六紙欠）　（南賢北信）
<pb n="17"/>
附梁錄
佛在祇園。應供於長者婆私膩迦家，其女不出。佛
遣化女以殘食與之，女念其夫，其夫即至。乃同見
佛。與舍利弗及文殊師利菩薩問答，明生以不生
生為生義等法。
外道問聖大乘法無我義經（二紙半）　（南盡北則）
宋中印土沙門法天譯
因外道問。為說一切法如夢如幻，菩提心相，自性
清淨。
佛說大乘智印經（五卷今作二卷）　（南言北之）
宋西夏沙門智吉祥等譯
佛在迦蘭陀林。入城乞食而還，眉間放光，勸諸大
眾安住如來所知境界。愍一切有情受差別相。乃
入如來智印三昧，放光遍照，妙香莊嚴。釋迦十方
分身佛示同一身，各各入城乞食，至林中同入三
昧。所有菩薩及他方佛，各遣菩薩與諸大眾普集。
諸聲聞入定觀察，不知如來所在。佛出三昧，震動
世界。舍利弗請開導悟入，佛以離一切分別答之。
舍利弗重問色身三昧，佛宣偈重答。因廣勸修，大
眾獲益得記。先獨囑文殊守護此經，次囑彌勒。以
七種發心，兩番五種不退轉法，答彌勒修習之問。
五種覆障法，答彌勒不愛樂之問。又記王夫人，及
修此法者，同生安樂國。又料簡善根多少，以判信
心差別，而勗修行。
佛說慧印三昧經（一卷）　（南傷北才）
吳月支國優婆塞支謙譯
佛說如來智印經（一卷）　（一名諸佛法身經）　仝上
附劉宋錄
此二譯皆同上經。雖後譯稍勝，而皆不及上經
之尤為詳明。且缺乞食，及分身佛來集，二事。
佛說不增不減經（五紙半）　維
元魏北天竺沙門菩提留支譯
佛在耆闍崛山。舍利弗問眾生界為有增減，為無
增減，佛為廣訶增減邪見。次示如來藏不思議三
無差別義。
佛說入無分別法門經（四紙）　（南斯北夙）
宋北印土沙門施護譯
佛自說大乘無分別法，而為發起。加無分別光菩
薩問入無分別法門，佛為答之。亦說一喻。
力莊嚴三昧經（三卷今作卷半）　（南長北信）
隋烏萇國沙門那連提黎耶舍譯
佛在祇園。於後夜入力莊嚴三昧，文殊師利等二
十童子，各禮佛足。分往十方佛土，各同十方菩薩
來集。佛從定起，坐師子座。文殊先問佛十種智難
信，佛以六喻明之。智輪菩薩問十智義，佛為釋十
智因緣，得成十力。次明三世諸佛，皆觀菩提樹七
日七夜，如此方便，即是不可思議諸佛如來甚深
境界。次種種問答，明諸佛不思議境界，即一切眾
生境界。是一境界，無二無別。依六根六塵，而示平
等無差別義。
佛說無極寶三昧經（二卷）　（南傷北才）
西晉月支國沙門竺法護譯
佛在竹園。與千二百五十比丘，九十億菩薩俱。竹
園四面周匝地生文陀般華，華上各有佛坐，各有
菩薩。皆如文殊，問法，百日之中，六道受樂。佛入寶
如來三昧，感動十方諸佛，各遣菩薩來會，及天龍
八部，皆來集會。舍利弗與寶來菩薩，及文殊彌勒
等，種種問答法要。羅閱祇王，請諸菩薩受供說法，
與佛遙相酬唱。
寶如來三昧經（二卷）　（南慕北方）
東晉西域沙門祇多密譯
與上經同。
佛說金剛三昧本性清淨不壞不滅經（七紙欠）　（一名金剛
<pb n="18"/>
清淨經）　（南賢北信）
新附三秦錄
佛在毗耶離大林精舍。與五千比丘，萬八千菩薩，
及天龍八部俱。自詣法座，敷尼師壇，次第入十三
三昧而起，放遍身光，入面出頂。彌勒問法。佛言，入
首楞嚴三昧修百三昧，乃入金剛三昧成佛。
寂照神變三摩地經（一卷）　維
唐大慈恩寺沙門釋玄奘譯
佛在靈山。海眾駢集，賢護菩薩問法。佛答以寂照
三摩地，能令菩薩一切諸法，皆得圓滿。經來未盡。
閱藏知津卷第八

<sarticle><article>閱藏知津卷第九</article></sarticle>
北天目沙門釋智旭彙輯
<other>大乘經藏　方等部第二之八</other>
大方廣師子吼經（四紙餘）　（南男北良）
唐中印度沙門地婆訶羅譯
佛在日月宮中。與九十百千俱胝比丘，無量菩薩
俱。遣勝積菩薩往北方歡樂世界法起佛所聽法，
勝積至彼禮佛足已，卻住一面。法起如來故問汝
從何來？勝積默無言說，大眾生疑。法起如來微笑
放光，十方雲集。電鬘菩薩問笑因緣。法起如來略
說諸法實相，本無言說。淨身菩薩問言，若無所說
是真說者，瘖默不言，皆應說法。佛言，啞默不啞默，
亦皆說法。而不知法，如生盲人處日光中，而不見
日。眾生所有音聲語言，皆入四無礙智。欲求法者，
於自身求。欲求菩提，以五蘊求。於是大千震動，佛
更出廣長舌相已，普告大眾，釋迦牟尼，即我法起。
佛說如來師子吼經（五紙）　仝上
元魏北天竺沙門佛陀扇多譯
與上經同。
出生菩提心經（十一紙半）　（南行北羊）
隋北天竺沙門闍那崛多譯
佛在竹林精舍。迦葉大婆羅門，夢大蓮華中有月
輪，又見丈夫放光普照。次日問佛，佛為說一切智
利，及說偈勸發菩提心。次分別三種菩提，次示四
攝法，次示天行，梵行，聖行，次說破魔眾會陀羅尼。
佛說發菩提心破諸魔經（上下合卷）　（南凊北薄）
宋北印土沙門施護譯
與上經同。
文殊師利問菩提經（六紙餘）　男
姚秦天竺沙門鳩摩羅什譯
佛初得道，在伽耶山。與千比丘，萬菩薩俱。入諸佛
甚深三昧，諦觀諸法性相。文殊知之，即問云何發
心？佛以無發是發義答之。月淨光德天子問言，緣
何事故，行菩薩道？文殊答以大悲為本，大悲以直
心為本，直心以等心為本，等心以無別異行為本，
乃至正觀以堅念不忘為本，共十六句。又四心能
攝因，能攝果；一者初發心，二者行道心，三者不退
轉心，四者一生補處心，廣作種種譬喻。次有定光
明主天子問菩薩略道。文殊答言，一者方便，二者
智慧，又一者助道，二者斷道等。次有隨智勇行菩
薩問菩薩義，菩薩智。文殊答言，義名無用，智名有
用。復語天子，菩薩有十智，十發，十行，十思惟，十治
法，十善地。二隨法行。
伽耶山頂經（九紙）　男
元魏北天竺沙門菩提留支譯
佛說象頭精舍經（八紙餘）　男
隋北天竺沙門毘尼多流支譯
大乘伽耶山頂經（七紙餘）　男
唐南印度沙門菩提流志譯
三經並與前同本。
佛說文殊尸利行經（七紙半）　（南效北良）
<pb n="19"/>
隋北天竺沙門闍那崛多譯
文殊巡行諸比丘房，見舍利弗坐禪。後至佛前，互
相問難，顯示阿羅漢義。五百比丘不忍，起座而去。
文殊更說法要，五百還來，四百證果，一百墮獄。佛
言，此百比丘若不聞此法，應墮地獄一劫，今聞法
故，暫墮即出，生兜率天。至彌勒成佛時，初會便得
證果。是故不聞此法，雖得四禪四定，不能解脫煩
惱生死，聞已疑惑，猶勝不聞。
佛說文殊師利巡行經（七紙欠）　仝上
元魏北天竺沙門菩提留支譯
與前經同。文義小異。
佛說大乘善見變化文殊師利問法經（五紙餘）　（南力北忠）
宋中印土沙門天息災譯
佛為文殊說大乘四諦。及三十七品法。
佛說大乘不思議神通境界經（三卷今作二卷）　（南凊北薄）
宋北印土沙門施護譯
佛住法界光明菩薩宮。與五十萬苾芻眾，萬二千
菩薩，及諸天子俱。佛入普遍光明三摩地，放大光
明，普照十方，各有殑伽沙數菩薩雲集。妙吉祥菩
薩在東方寶幢佛剎，勸慈氏菩薩同來聽法，慈氏
不來，辯積幢亦不來。妙吉祥乃入無垢普光三摩
地，現大神變而來佛所。普華幢天子問修何法，得
如妙吉祥神通事業？佛以四種四法答之。又問妙
吉祥發心久近？佛舉過去本事答之。次有遍照藏
菩薩現瑞入會，與大迦葉互相問答。次普華幢再
問妙吉祥最初發心之事，佛具答其最初發心轉
女成男因緣。普華幢又問菩薩行法，佛令問妙吉
祥。廣為解說四念處，八正道，五根，五力，七覺支法
門。
商主天子所問經（一卷）　維
隋北天竺沙門闍那崛多譯
佛在耆闍崛山。商主天子請文殊師利說法。文殊
為說一百十九智，又作種種問答，又說種種菩薩
行。又問佛無生忍義，佛為授菩提記。
佛說魔逆經（一卷）　維
西晉月支國沙門竺法護譯
佛在祇園。大光天子問文殊師利曰，云何為菩薩
魔事？文殊具答之。又問善哉無善哉法，亦具答之。
魔來亂法，文殊令其身被五縛，又令變像如佛，說
諸妙法。開示五百弟子。次有須深天子，與文殊問
答。
超日明三昧經（二卷）　（南罔北短）
西晉清信士聶承遠譯
佛遊奈園。與二萬八千比丘，八萬菩薩眾俱，講大
乘業無極之慧。善寶長者與千人俱，以七寶華供
佛。佛令成蓋，光照十方，集諸大眾。普明菩薩偈讚
佛已，問三昧法。佛言，行八十事，逮得超日明定。
離垢目菩薩問三乘學，佛分別答之。淨教長者
子問菩薩行，佛以增一至十法答之，唱十三昧名
字。正見居士請問法要，佛答以有四事法，常不
離佛。離垢目菩薩廣問十三昧義，佛一一細答，
每一三昧，各一嘉瑞，各與一波羅密相應，即是十
地之義。慧施長者女，共五百人發無上心，轉成
男子，授菩提記。慧英菩薩，與文殊菩薩，及佛，問
答深義。阿難問佛菩薩道本，及問遲疾。佛言，亦
有亦無，因述本生，精進不懈，致先得佛。日天子
請佛次日受供。佛還奈園，解法長者，調意菩薩，蓮
華淨菩薩，解縛菩薩，寶事菩薩，恩施菩薩，帝天菩
薩，水天菩薩，大導師菩薩，龍施菩薩，大光菩薩，各
各問法，佛各答之。
須真天子經（二卷）　仝上
西晉月支國沙門竺法護譯
問四事品第一，佛遊祇園。與千二百五十比丘，一
<pb n="20"/>
萬菩薩，及諸天四眾人俱。須真天子共發三十二
問，佛一一答以四事。答法義品第二，須真復以
三十二事問於文殊，文殊一一答之。法純淑品
第三，亦須真問，文殊答。聲聞品第四，須真勸諸
大弟子，各與文殊問答。無畏品第五，亦須真問，
文殊答。明菩薩得無所畏。住道品第六，亦須真
問，文殊答。明菩薩得住於道。菩薩行品第七，亦
須真問，文殊答。分別品第八，亦須真問，文殊答。
明菩薩得持法要，得入四果三乘，亦得入凡夫三
毒等法，亦得入生死入滅度法。頌偈品第九，亦
須真問，文殊偈答智慧相，善權相。道類品第十，
亦須真問，文殊答。答竟，佛囑彌勒阿難受持流通。
成具光明定意經（一卷）　（南忘北彼）
後漢西域沙門支曜譯
佛在迦維羅衛國。敕阿難集一切眾，有貴姓子善
明，與同輩五百人見佛，發心請佛。佛受其請。次問
佛之妙德，從何致之？佛言，有定意法，名成具光明，
當淨行百三十五事，及為說往因。為授道記。
悲華經（十卷）　及
北涼中天竺沙門曇無讖譯
轉法輪品第一，佛在王城崛山。與大比丘僧六萬
二千人俱。菩薩四百四十萬，及梵天六欲天等。時
彌勒等上首菩薩，向東南方稱蓮華尊佛功德。寶
日光明菩薩問佛因緣。佛答其故。謂蓮華尊佛昨
夜初成正覺，作大佛事。陀羅尼品第二，說彼東
南世界相貌，及說過去日月尊佛授現佛記，授與
解了一切陀羅尼門。說此事已，十方菩薩同來崛
山，聽受陀羅尼門，皆得見彼蓮華佛剎。次有解脫
怨憎菩薩，問修集陀羅尼法。佛答以四法，五法，六
法。七歲中修。彌勒自言，於十恒沙劫前，已從娑羅
王如來處得聞得修，以本願故，久在生死，待時成
道，求佛授職。佛為說諸章句，令眾獲益。又入遍一
切功德三昧，度三惡道眾生令生天人，為諸天人
示宿世因緣。大施品第三，寂意菩薩問佛出此
濁世因緣，佛備述恒沙阿僧祇劫前事，謂刪提嵐
世界，善持劫中，無諍念輪王，有大臣名為寶海，生
寶藏佛，王及千子諸小王等，皆悉供養，未發大心。
寶海求夢，知彼志劣。以夢白佛，勸彼諸人發無上
心，各取淨土。諸菩薩本受記品第四，寶藏如來
授輪王記，即無量壽佛。第一太子，即觀世音。第二
王子，即得大勢。第三王子，即文殊師利。第四王子，
即普賢佛。第五王子，即今蓮華尊佛。第六王子，即
法自在豐王佛。第七王子，即光明無垢堅香豐王
佛。第八王子，即普賢菩薩。次授十千懈怠人記，次
記第九王子，即阿閦佛。第十王子，即香手菩薩。第
十一王子，即寶相菩薩。又授五百王子記，又授四
百王子記，又授八十九王子記，又授八萬四千小
王記，又授寶海八十子記，又授寶海三億弟子記，
千童子記，侍者五人記，最後寶海發大悲願，諸菩
薩等皆悉讚歎，六方諸佛，送華供養寶藏如來摩
頂授記。并說菩薩四法懈怠，四法精進。一者願取
清淨世界，二者願於善心調伏白淨眾中，施作佛
事，三者願成佛已，不說聲聞辟支佛法。四者願成
佛已，壽命無量，是名四法懈怠。一者願取不淨世
界，二者於不淨人中。施作佛事，三者成佛已，說三
乘法，四者成佛已，得中壽命，不長不短，是名四法
精進。檀波羅密品第五，寶藏如來為大悲菩薩
說諸三昧門助菩提法清淨門經，大悲菩薩歷劫
行諸難行苦行。入定三昧門品第六，十方諸佛
皆我釋迦所化度者，皆遣菩薩來會供養，佛入三
昧，令諸大眾皆入身毛孔中，復說十專心發於菩
提，能入一切行門。乃至結名，結益，勸持，無怨沸宿
大仙夜叉，發願流通。
<pb n="21"/>
大乘大悲芬陀利經（八卷）　（南賴北敢）
附三秦錄
與前經同。而分作三十品。
方廣大莊嚴經（十二卷）　（亦名神通遊戲）　（前有御製序文）　（南化北四大）
唐中印度沙門地婆訶羅譯
序品第一，佛在祇洹。於中夜分，入佛莊嚴三昧，放
頂髻光，照淨居天。說偈開發，淨居天子，遂來問法。
佛受其請，晨朝為眾宣說。兜率天宮品第二，
勝族品第三，法門品第四，將下生時，為諸天說
眾法門有一百八。降生品第五，處胎品第六，
誕生品第七，入天祠品第八，寶莊嚴具品
第九，示書品第十，觀農務品第十一，現藝
品第十二，樂音發悟品第十三，感夢品第十
四，出家品第十五，頻婆娑羅王勸受俗利品
第十六，苦行品第十七，往尼連河品第十八，
詣菩提場品第十九，嚴菩提場品第二十，
降魔品第二十一，成正覺品第二十二，讚歎
品第二十三，商人蒙記品第二十四，成道十七
日，始受商人供。大梵天王勸請品第二十五，
轉法輪品第二十六，囑累品第二十七。
普曜經（八卷）　（南被北大）
西晉月支國沙門竺法護譯
與上經同。而品有開合。
大方便佛報恩經（七卷）　墨
出後漢錄
序品第一，佛住耆闍崛山。阿難聞外道譏佛非孝，
以是白佛。佛放面門光明，照十方界，集諸菩薩。
孝養品第二，佛坐寶華，現淨身中五道色相，明一
切眾生，互為親屬。如來皆念報其恩德，并說須闍
提太子，以身肉濟父母難。對治品第三，說轉輪
聖王，身剜千燈，以求半偈。發菩提心品第四，佛
為喜王菩薩說發心，乃名知恩，勸人發心，乃名報
恩，及說昔於地獄初發心事。論議品第五，佛昇
忉利。為母說法，外道造諸誹謗。佛從天下，現往昔
忍辱太子寶塔，并說摩耶夫人得為佛母本緣，又
說沙彌均提本緣。惡友品第六，佛以光照地獄，
并說調達諸事，亦為發其巧便。慈品第七，說舍
利弗先入涅槃本緣，及說如來種種慈善化力。
優波離品第八，佛敕尊者問戒中義，半與薩婆多
毘婆沙初卷同。親近品第九，說佛往昔殺一惡
賊救五百人，現在救惡瘡比丘，并說知恩報恩種
種法要，亦說三十二相，亦說相好之因，然後囑累
一切菩薩，一切菩薩各各發願（係結集家手筆）。
菩薩本行經（三卷）　墨
附東晉錄
一說往昔精進之行以策懈怠，一為波斯匿王說
檀度事，一授婆羅門辟支佛記，一授牧羊人辟支
佛記，一舍利弗度師質大臣出家，被弟遣賊斷臂
證果夙世因緣。一婆多竭梨尊者自說夙因，一佛
說往昔剜身求法事，一為貧士須達說施田差別。
一說如來降毒龍除國疫事，并說三千寶蓋夙因。
一說讚佛有大功德，一度輔相婆羅門夫婦證果，
并說其往因。共十一節。
佛說金色王經（七紙）　（南忘北短）
元魏中天竺婆羅門瞿曇般若流支譯
說佛昔為金色王，遇十二年大旱，僅存一食，轉
供辟支佛。天即雨飲食眾寶。以濟閻浮提，出菩
薩本行集經第二段。
六度集經（八卷）　萬
吳天竺沙門康僧會譯
皆如來往昔行菩薩道時。六波羅密行也。
太子須大拏經（一卷）　（出六度集經第二卷）　（南潔北才）
乞伏秦沙門釋聖堅譯
<pb n="22"/>
菩薩睒子經（六紙欠）　潔
附西晉錄
說佛往昔孝奉瞽親之事，被箭重甦。
佛說睒子經（五紙）　潔
乞伏秦沙門釋聖堅譯
與上經同。
太子慕魄經（五紙欠）　潔
後漢安息國沙門安世高譯
佛說太子沐魄經（二紙半）　潔
西晉月支國沙門竺法護譯
二經說佛昔為沐魄。十三歲不語事。
佛說九色鹿經（二紙欠）　潔
吳月支國優婆塞支謙譯
亦如來往昔行忍辱事，已上六經，並出六度集
經。
佛說長壽王經（四紙餘）　（南賢北羊）
附西晉錄第二出
說佛昔為長壽王，廣行布施，貪王伐之，誓不與戰。
同子長生逃出，後愍貧人來乞，隨之而見貪王。王
即殺之，殺時，誡子慎勿報怨。子奉遺命，欲報仍止。
佛說鹿母經（七紙）　維
西晉月支國沙門竺法護譯
說佛因地為鹿母。誤墮弶中。求出見子。全信赴死
事。
佛說大意經（四紙半）　維
劉宋中天竺沙門求那跋陀羅譯
佛在祇園。自說因地抒海求珠事。
佛說前世三轉經（六紙）　（南效北良）
西晉沙門釋法炬譯
佛在祇園，笑而放光。阿難問其因緣。佛為說本生
事，初為上色女，割二乳救食子者，次轉成男子作
國王，正法治國，復以身普施禽獸，後轉生為婆羅
門子，絕食以求出家，捨身以救乳虎。
佛說銀色女經（六紙餘）　仝上
元魏北天竺沙門佛陀扇多譯
與上經同。而事跡小異。
過去佛分衛經（一紙餘）　（南賢北景）
西晉月支國沙門竺法護譯
說佛因地，其母見佛乞食，發願生子出家，得授記
事。
佛說妙色王因緣經（三紙欠）　仝上
唐大薦福寺沙門釋義淨譯
佛在祇園。大眾諸根不動，聽聞法要。苾芻請問其
故。佛說往昔求法，捨子捨妻，并捨自身奉夜叉食，
今獲此報。
佛說月明菩薩經（三紙欠）　維
吳月支國優婆塞支謙譯
佛在耆闍崛山，為月明童男說法施。飯食施，常當
發四願。及說過去智止太子以身肉療比丘病，即
是世尊往昔施行。
佛說頂生王因緣經（六卷今作二卷）　（南言北之）
宋北印土沙門施護等譯
佛在祇園，因勝軍王請問，為說往昔修布施行。從
王頂生，乃至統四大洲，詣忉利天，總經一百十四
帝釋謝滅。
佛說賴吒和羅所問德光太子經（一卷）　維
西晉月支國沙門竺法護譯
佛在靈山，為賴吒和羅比丘。說菩薩七種四法，五
種四非法，次說往古吉義佛時，德光太子遠離放
逸，見佛供養，護佛法藏事。
如來獨證自誓三昧經（六紙餘）　（南才北良）
西晉月支國沙門竺法護譯
佛遊句潭彌國，十方菩薩見靈瑞華。各承佛旨，來
<pb n="23"/>
詣此土，以華供養。佛笑放光，為賢儒菩薩說笑三
緣，又為明見光賢菩薩說出家法。梵王為佛三證，
迦葉自誓得戒等。
佛說自誓三昧經（七紙欠）　（南效北良）
後漢安息國沙門安世高譯
獨證品第四，出比丘淨行中，與上經同。
佛昇忉利天為母說法經（三卷）　身
西晉月支國沙門竺法護譯
佛遊忉利，止夏三月，與八千比丘，七萬二千菩薩
俱。月氏天子，問法得記。大目犍連，勸發諸天供養
世尊。佛為略說十方現身施化之事，非聲聞緣覺
所知。又明一切佛身，皆同幻化，有供養者，福祐亦
等。
道神足無極變化經（四卷）　（南蓋北方）
西晉安息國沙門安法欽譯
與上經同，而有目連普見一切處佛，疑怪請問
之事。
佛說盂蘭盆經（一紙半）　（南才北知）
西晉月支國沙門竺法護譯
佛為目連說七月十五日供自恣僧法，度其母脫
餓鬼苦。
佛說報恩奉盆經（一紙欠）　（亦云報像功德經）　仝上
附東晉錄
與上經同。而甚簡略。
佛說巨力長者所問大乘經（上中下同卷）　（南取北斯）
宋西夏沙門智吉祥等譯
佛在祇園。巨力長者心生覺悟，為五百長者說世
無常，及三乘法。五百長者咸皆有疑，同來見佛。佛
為略說三乘方便，長者願聞大乘深法，佛為廣說
六度妙行，并說生死過患。長者得無上忍，以偈讚
佛。求得出家，佛為授記。
佛說德護長者經（二卷）　（南男北潔）
隋烏萇國沙門那連提黎耶舍譯
佛住耆闍崛山，外道嫉妒。勸德護長者於七種門
各作火坑，復以毒藥置飲食中，請佛應供。月光童
子向母月雲歎佛功德，母亦為子歎佛功德。一千
綵女，聞皆歡歎。長者敕語家人營辦火坑毒食，月
光廣說佛不受害。佛將受請，放光普召十方無數
菩薩，同來應供。月光童子，月上童女，及德生女，智
堅童子，又來向父說偈讚佛。佛至其家，長者見大
神力，慚愧懺悔。佛以實語滅諸毒藥，授月光及長
者等大菩提記。（內云。月光於末法時，脂那國內作大國王，名曰大行，令諸眾生信於
佛法。又以大信心威德力，供養我缽。受持一切佛法，造無量法塔。）
佛說月光童子經（七紙半）　（一名申日經）　潔
西晉月支國沙門竺法護譯
與上經同。
佛說申日兒本經（二紙欠）　潔
劉宋中天竺沙門求那跋陀羅譯
亦與上經同。而事稍略。疑是小機所見。與根本
律部中同。
佛說勝軍王所問經（五紙半）　（南淵北斯）
宋北印土沙門施護譯
佛在祇園，為勝光王說王法。應以正治國，勿貪欲
樂。應以四攝法，攝取眾生。應觀欲樂，無常苦空。并
為說十二因緣，但較說王法經，少付囑王臣語，及
勝旛陀羅尼。而四山一喻，後三經皆以老病死衰
合，此以邪行老病死合，名為四怖。
佛說諫王經（三紙餘）　才
劉宋居士沮渠京聲譯
如來示教勝軍王經（六紙餘）　才
唐大慈恩寺沙門釋玄奘譯
佛為勝光天子說王法經（五紙半）　才
唐大薦福寺沙門釋義淨譯
<pb n="24"/>
三經並與前同。
佛為優填王說王法正論經（七紙餘）　（南思北之）
唐北天竺沙門大廣智不空譯
說帝王十種過失，十種功德，及五種衰損法，五種
可愛樂法。
佛說薩羅國經（三紙）　（南賢北信）
開元附東晉錄
佛從祇園，往化王及國人知苦，發菩提心。
佛說阿闍世王受決經（三紙半欠）　（南效北良）
西晉沙門釋法炬譯
佛在耆闍崛山。王然多燈供佛，貧母亦然一燈，先
得受決。王又取華供佛，採華人先以華供。又得受
決。王乃於九十日中。同夫人太子等。自作寶華供
具。華成。聞佛已入涅槃，王甚悲泣。耆婆諭以佛無
生滅，至誠能至，王因持華到山，依然見佛，散華供
養，佛為授決，便不復見。
採華違王上佛授決經（二紙欠）　仝上
東晉西域沙門竺曇無蘭譯
即前經中採華人受決一事。
佛說差摩婆帝授記經（三紙）　（南賢北景）
元魏北天竺沙門菩提留支譯
佛住耆闍崛山，與彌勒入城乞食。至頻婆娑羅王
宮，其夫人差摩婆帝以名衣為座，而請佛坐。佛與
夫人互問樹莊嚴義，而授道記。
佛說賢首經（二紙半）　維
乞伏秦沙門釋聖堅譯
佛在摩竭提國，清淨法座處。大會說經，洴沙國王
夫人[颱-台+(犮-乂+又)]陀師利（此云賢首），願聞十方佛菩薩剎土名，佛
為說之（缺上方名）。次問離女身法，佛答以十事（增一至十）。
佛說堅固女經（五紙餘）　維
隋烏萇國沙門那連提黎耶舍譯
佛在祇園。說女人應離諸過而發大心。堅固優婆
夷。即於佛前發大菩提。舍利弗與之問答。佛授道
記。
佛說心明經（二紙半）　維
西晉月支國沙門竺法護譯
佛在靈山行分衛，梵志婦畏其夫，僅以一杓飯汁
施佛。佛為授記作佛，并其夫亦出家證果。
佛說金耀童子經（七紙欠）　力
宋中印土沙門天息災譯
舍衛國婆羅門生一童子，有諸吉祥。佛往視之，後
來見佛。佛授道記，并說夙緣。
佛說逝童子經（二紙半）　潔
西晉沙門支法度譯
逝年十六，佛詣其門，逝勸母行施。母慳，佛現威神，
逝勸母與其自分飲食及衣，持用供佛，求無上道。
佛與授記。
佛說長者子制經（三紙餘）　潔
後漢安息國沙門安世高譯
佛說菩薩逝經（三紙餘）　（南男北潔）
西晉河內沙門白法祖譯
二經並與前同。
佛說龍施女經（二紙欠）　（南效北知）
吳月支國優婆塞支謙譯
佛遊奈園。須福長者女名龍施，浴時，遙見佛相，發
菩提心。魔變作父相，勸令修小乘，心堅不動，魔教
令從樓投身而下，彼即如命投下，變成男子。得受
道記。
佛說龍施菩薩本起經（三紙半）　仝上
西晉月支國沙門竺法護譯
與上經同。而皆龍施自說。初說昔為毒蛇，供事
道人，因道人去，悲哀登樹，投身命過，生兜率天。
從天來下，作須福女。
<pb n="25"/>
佛說長者法志妻經（三紙欠）　（南賢北信）
出安公涼土錄
佛在祇園，入城分衛。化法志妻，及一切下使，皆轉
男。得授道記。
佛說乳光佛經（五紙半）　潔
西晉月支國沙門竺法護譯
佛示有風疾，命阿難乞乳於梵志家。梵志譏嫌，維
摩說法而開悟之。帝釋化作童子𤚲乳，牛母牛子，
歡喜布施。阿難以此白佛，佛說牛往因。授以道記。
佛說犢子經（一紙半）　潔
吳月支國優婆塞支謙譯
即前經乞乳事。而無維摩說法。
佛說樹提伽經（二紙半）　（南賢北羊）
劉宋中天竺沙門求那跋陀羅譯
佛說樹提伽長者，往昔供病道人，今享天福，王不
能奪。
寶授菩薩菩提行經（十紙欠）　（南興北深）
宋中印土沙門法賢譯
佛乞食廣嚴城，現大神變。寶授童子年始三歲，以
金蓮供佛。遂與目連舍利弗互相問答，深明大乘
法義，又與妙吉祥菩薩問答，有八苾芻吐血命終，
墮阿鼻獄。佛記彼後從地獄出，當得授記。寶授次
以一器飲食，遍供佛僧而無有盡。佛為授記。
演道俗業經（九紙）　（南忘北信）
乞伏秦沙門釋聖堅譯
佛為給孤長者說在家有三財，出家有三業，即三
乘法也。
優婆夷淨行法門經（二卷）　（南賢北行）
出安公涼土錄
修行品第一，佛住舍衛國歡喜殿中，毗舍佉母，與
千五百清信女，來問優婆夷淨行。佛先說其往昔
常樂聞法因緣，次答示十九淨行，又答十行法，五
十八法，三大行，四取佛地行，四安住觀，三十二不
淨觀，七縛著，三善行，八大人念。修學品第二，答
示五十修學，六種光明修學，三十二相有二十行，
并示八十種好。瑞應品第三，答示菩薩生時，十
六種奇特瑞相，又有三十二瑞相，一時俱現。
菩薩道樹經（十二紙）　（或云私呵昧經亦名道樹三昧亦名私呵三昧經）　（南忘北彼）
吳月支國優婆塞支謙譯
佛在竹園，長者子私呵昧，與五百弟子，遙見佛相。
因問云何起菩薩意，有幾意喜，有幾功德休息，行
何等法，何以致無生忍，用幾事得一切智，用幾法
住，用幾法滅度，滅後有幾功德，云何為諦？佛一一
答以六法。私呵昧發大願。佛為授記。
菩薩生地經（二紙半）　仝上
吳月支國優婆塞支謙譯
差摩竭釋種長者子，問云何疾得佛？佛答以二種
四事，即解珠寶瓔珞供佛，化成寶蓋。出五百化人，
亦興供養，長者子得受記。
閱藏知津卷第九

<sarticle><article>閱藏知津卷第十</article></sarticle>
北天目沙門釋智旭彙輯
<other>大乘經藏　方等部第二之九</other>
佛說緣起聖道經（四紙欠）　（南效北良）
唐大慈恩寺沙門釋玄奘譯
說佛初坐樹下。觀十二因緣流轉還滅道理，而成
正覺。
佛說貝多樹下思惟十二因緣經（三紙半）　仝上
　（亦名聞城十二因緣）　（南效北良）
吳月支國優婆塞支謙譯
佛說舊城喻經（四紙餘）　（南興北臨）
宋中印土沙門法賢譯
<pb n="26"/>
二經並與前同。謂逆順觀十二因緣。如行舊道。
而達舊城。
分別緣起初勝法門經（上下合卷）　（南敢北賴）
唐大慈恩寺沙門釋玄奘譯
以十一種殊勝事故，於緣起初，說無明以為緣性。
一所緣殊勝，二行相殊勝，三因緣殊勝，四等起殊
勝，五轉異殊勝，六邪行殊勝，七相狀殊勝，八作業
殊勝，九障礙殊勝，十隨縛殊勝，十一對治殊勝。
佛說緣生初勝分法本經（上下合卷）　仝上
隋南天竺沙門達摩笈多譯
與上經同。
大乘舍黎娑擔摩經（五紙）　（南履北臨）
宋北印土沙門施護譯
佛在鷲峰，告諸苾芻，若於十二緣生而能見了，是
名見法見佛。舍利子以問慈氏菩薩，慈氏細為解
釋十二因緣甚深之義。乃性相二宗要典。
佛說了本生死經（四紙）　（南效北良）
吳月支國優婆塞支謙譯
與上經同。而是舍利弗為比丘說。
佛說稻稈經（六紙欠）　仝上
附東晉錄
慈氏菩薩所說大乘緣生稻稈喻經（六紙半）　（南流北與）
唐北天竺沙門大廣智不空譯
二經亦並與前同。
佛說法身經（三紙半）　（南與北深）
宋中印土沙門法賢譯
說化身及法身二種功德，法身中具明增一法數。
佛說十號經（二紙）　（南命北盡）
宋中印土沙門天息災譯
阿難一一致問。佛為一一解說。
稱讚大乘功德經（四紙餘）　（南效北良）
唐大慈恩寺沙門釋玄奘譯
佛住法界藏殿。德嚴華菩薩問，何等是新學菩薩
惡友，應須遠離？佛言，無如樂二乘人，乃至寧墮地
獄，不應起二乘作意。次明謗大乘罪，及釋大乘名
義。
妙法決定業障經（三紙）　仝上
唐于闐國沙門釋智嚴譯
與上經同。
佛說大乘四法經（一紙欠）　仝上
唐中印度沙門地婆訶羅初譯
佛在祇園，為苾芻說，一不捨菩提心，二不捨善知
識，三不捨堪忍愛樂，四不捨阿練若。
佛說菩薩修行四法經（一紙欠）　仝上
唐中印度沙門地婆訶羅譯
與上經義同而文小異。
大乘四法經（七紙半）　維
唐于闐國沙門實叉難陀譯
佛在祇園，文殊師利菩薩以寶蓋供佛，明菩薩供
養無有厭足，及說種種四法。又說三十五住菩提
法。應離十慢。
佛說大乘百福相經（六紙餘）　（南男北良）
唐中印度沙門地婆訶羅譯
佛在舍衛國普妙宮中，文殊師利請問如來福德
之量。佛為明十善福，輪王福，帝釋福，自在天福，初
禪福，二禪福，摩醯首羅福，辟支福，後身菩薩福，如
來毛孔福，八十隨好福，八十隨相文福，三十二相
福，大法言音福，展轉增勝。又明有二種法，生如來
身，一者勝願力，二者方便力。
佛說大乘百福莊嚴相經（三紙半）　（南效北良）
唐中印度沙門地婆訶羅譯
與上經同。而字稍增減。
佛說妙吉祥菩薩所問大乘法螺經（五紙）　（南思北斯）
<pb n="27"/>
宋中印土沙門法賢譯
亦同前經，但初禪作魔王，後身作初發心。
大乘造像功德經（上下合卷）　（南羔北知）
唐于闐國沙門提雲般若譯
佛往忉利天上，優填王初造佛像，佛從天下，王問
功德，佛深讚之。彌勒因問滅業障事。佛一一細答。
佛說造立形像福報經（三紙餘）　（南才北知）
附東晉錄
佛在拘羅瞿國。為優填王說。
佛說作佛形像經（二紙）　（南效北知）
附後漢錄
與上經同。
佛說造塔功德經（有釋圓測序）　（共二紙）　維
唐中印度沙門地婆訶羅譯
佛在忉利天，為觀世音菩薩說。內分別一四句偈
義，諸法因緣生，我說是因緣。因緣盡故滅，我作如
是說。如是偈義，名佛法身。汝當書寫置彼塔內。何
以故？一切因緣及所生法性空寂故，是故我說名
為法身。
佛說右遶佛塔功德經（二紙餘）　（南賢北景）
唐于闐國沙門實叉難陀譯
佛在祇園，舍利弗請問，佛以偈答。
佛說樓閣正法甘露鼓經（三紙半）　（南力北忠）
宋中印土沙門天息災譯
阿難問，云何種清淨善根，云何作曼拏羅，乃至作
如來像，云何功德？佛為廣說曼拏羅，乃至作像功
德極大。
無上依經（二卷）　（南效北良）
蕭梁優禪尼國沙門真諦譯
校量造佛功德品第一，佛住竹林，與比丘菩薩優
婆塞優婆夷諸大眾俱。阿難問造佛功德，佛廣為
校量顯勝。如來界品第二，明如來界性不可思
議，煩惱所隱，名眾生界，修菩提道，說名菩薩，出離
煩惱過一切苦，洗除垢穢究竟清淨，說名為佛。於
三位中，一切處等，悉無罣礙，本來寂靜。依如實知，
依如量修，正覺眾法。悉平等如，住無餘涅槃，不捨
眾生利益事。菩提品第三，明如來最極清淨轉
依，常樂我淨功德，超過聲聞緣覺大地菩薩三種
意生身，是名菩提不可思議。如來功德品第四，
明如來一百八十不共之法，謂三十二相，八十種
好，六十八法（十力，四無所畏，三念處，大悲，十八不共法，三十二種如來獨
得）。如來事品第五，明如來有十八事最妙最上，
因百八十法而成。讚歎品第六，阿難偈讚如來
功德。付囑品第七，明以十法受持此經，一書寫，
二供養，乃至十修行。
佛說未曾有經（三紙欠）　（南男北良）
後漢失譯人名
佛說甚希有經（四紙半）　仝上
唐大慈恩寺沙門釋玄奘譯
二經皆即上造佛功德品。及付囑品。
佛說諸法勇王經（一卷）　潔
劉宋罽賓國沙門曇摩蜜多譯
佛在竹林，有新出家比丘問畢報施恩事。佛以入
僧數，修僧業，得僧善利，三法答之。次問發大乘心
而出家者，具三法否？佛言，不在三法。比丘三致疑
問。佛三止之。次放白毫相光照大千界，集諸大眾。
舍利弗復致三請，佛為說阿耨達池喻，廣顯發心
功德。謂無人能報恩者，唯除漏盡，及發大心耳。次
較持經功德，及為發心者說性空法。魔軍落地，佛
亦敕其持經。
一切法高王經（一卷）　貞
元魏中天竺婆羅門瞿曇般若流支譯
諸法最上王經（一卷）　（南維北行）
<pb n="28"/>
隋北天竺沙門闍那崛多等譯
二經並與上同。
佛說施燈功德經（一卷）　難
高齊烏萇國沙門那連提黎耶舍譯
佛在舍衛給孤獨園。告舍利弗，佛有四種勝妙善
法，為一切眾生無上福田。若七眾以燈供養，其福
不可思議。於現在世，得三種淨心。於臨終時，得三
種明，又復得見四種光明，便生三十三天。於五種
事而得清淨，還生人中。出家持戒，又得四種可樂
之法，得四種清淨。又若住於大乘施燈明者，世世
得八種可樂勝法，得八種無量勝法。又以燈施說
法者，得於八種無量資糧。又見他施如來燈，生隨
喜心者，得八種增上之法。次歎五種法最為難得：
一得人身，二信樂法，三得出家，四具淨戒，五得漏
盡。次說偈較施燈福德，唯發大菩提心者為最。
浴像功德經（三紙餘）　（南才北知）
唐大薦福寺沙門釋義淨譯
佛在鷲峰山頂。清淨慧菩薩請問佛涅槃後，宜作
何供養？佛言，供舍利如芥子，得十五功德。浴佛形
像，應用香水。作壇沐浴，功德無量。
佛說灌佛經（一紙半）　（一名灌洗佛形像經）　仝上
西晉沙門釋法炬譯
佛說灌洗佛經（三紙餘）　（一名摩訶剎頭）　仝上
乞伏秦沙門釋聖堅譯
佛說浴像功德經（二紙半）　仝上
唐迦濕蜜羅國沙門寶思惟譯
三經並與前同。而聖堅所譯，云四月八日。宜如
佛初生時，以香水浴像。
佛說菩薩行五十緣身經（四紙半）　（南忘北短）
西晉月支國沙門竺法護譯
佛在耆闍崛山，為文殊菩薩，說前世功德，今致相
好。
佛說內藏百寶經（六紙餘）　（南莫北短）
後漢月支國沙門支婁迦讖譯
文殊問漚和拘舍羅所入事。佛答以隨世間習俗
而入，示現若干種種諸事，其實佛無種種事也。
佛說最無比經（八紙欠）　（南效北良）
唐大慈恩寺沙門釋玄奘譯
佛為阿難較量三歸功德，不可思議。次及十善，八
關，五戒，十戒，式叉摩那戒，尼戒，比丘戒，乃至發菩
提心功德。以次轉勝，不可思議。
佛說希有較量功德經（五紙）　仝上
隋北天竺沙門闍那崛多譯
與上經同。而缺發菩提心一節。
文殊師利問菩薩署經（一卷）　（南詩北率）
後漢月支國沙門支婁迦讖譯
舍利弗欲問法，佛言，若從文殊師利但問怛薩阿
竭署因緣法名，未悉得其事。今為汝說之。舍利弗
及目犍連等作禮，請問菩薩摩訶僧那僧涅。佛言，
怛薩阿竭署者有四事，一者發意，二者阿惟越致，
三者菩薩坐於樹下，四者具足佛法。及種種問答
以顯其義。次有迦葉等各呈學署法門，次有五百
婆羅門來問法，各各述己瑞應。
佛說明度五十校計經（二卷）　絲
後漢安息國沙門安世高譯
十方菩薩問何因緣，菩薩有癡有黠，乃至智慧有
厚薄？佛言，知校計為黠，不修校計為癡，因廣說五
十校計法。
入定不定印經（一卷）　（有武周新翻三藏聖教序）　（南髮北被）
唐大薦福寺沙門釋義淨譯
佛在鷲峰。妙吉祥問菩薩退不退行。佛言，有五種
行，一羊車行，二象車行。三日月神力行，四聲聞神
力行，五如來神力行。前二有退，名不定。後三不退。
<pb n="29"/>
名定。
不必定入定入印經（一卷）　仝上
元魏中天竺婆羅門瞿曇般若流支譯
與上經同。
佛說謗佛經（六紙欠）　男
元魏北天竺沙門菩提留支譯
佛在耆闍崛山。時有十菩薩，曾七年勤修陀羅尼。
心苦不靜，捨戒還家。不畏行菩薩，為彼請佛開化。
佛說其過去謗法師，久受種種惡報，并七百世勤
修無剋因緣等。次為說陀羅尼，令仍出家。七日住
於慈悲無常念佛三昧，一心持之，得見十方千佛，
惡障盡滅，獲陀羅尼，得不退轉。次重誡人於善惡
法師，失命身死，不應見其過，而以應具四種淨法
釋之。末略示修此陀羅尼法。
佛說決定總持經（七紙半）　男
西晉月支國沙門竺法護譯
與上經同（總持譯作華言）。
佛說象腋經（一卷）　慕
劉宋罽賓國沙門曇摩蜜多譯
佛在靈山。與五百比丘，六萬菩薩俱。舍利弗說偈
歎安樂德。佛放身光集眾。觀文殊而微笑。文殊啟
問，佛唱經名。阿難請說，佛讚許之。文殊啟問，佛為
說六度及六三昧。次明欲入此經，如入虛空。六十
增上慢比丘欲從座去，舍利弗留之，更請問佛，佛
為解釋，令大眾獲益。增上慢者得證，於是文殊重
問云何學，云何行，云何住，云何修進？佛以偈答，次
明信解者得二十功德，并說往古金剛幢菩薩，以
咒療眾生病。
佛說無所希望經（一卷）　（一名象步經）　慕
西晉月支國沙門竺法護譯
與上經同。
佛說甚深大迴向經（四紙欠）　（南賢北景）
劉宋出祐公錄
佛在祇園。明天菩薩問曰，云何少修善本，而獲大
果？佛言，應於去來現在佛所，修慈身口心行，所謂
隨喜歎善。又於去來現在諸眾生所，修慈身口心
行，所謂持十善戒。以此功德，共一切眾生迴向無
上菩提。
佛說大方廣未曾有經善巧方便品（四紙欠）　（南淵北斯）
宋北印土沙門施護譯
大意菩薩問修菩薩行者，於五欲境，作何方便取
而不著，雖復常行，無所障礙？佛答以於諸佛所深
種善根，名為善巧方便，即得諸佛共所建立。所謂
行少分施，起增上心，迴向一切。一香一華，一燈一
衣，乃至園林飲食，皆為眾生普發大願。又於所見
一切境界，皆為眾生普發大願。略與華嚴淨行品
同。
佛說十二頭陀經（四紙半）　（一名沙門頭陀）　（南賢北羊）
劉宋中天竺沙門求那跋陀羅譯
佛在給孤獨園。食已，至阿蘭若處，趺坐微笑。摩訶
迦葉請問笑緣。佛言，阿蘭若處，十方諸佛皆讚歎，
無量功德，皆由此生，三乘聖道，皆由此得。行此法
者，有十二事，一在阿蘭若處，遠離二著。二常行乞
食，三次第乞食，四受一食法，五節量食，六中後不
飲果蜜等漿，七著弊衲衣，八但三衣，九塚間住，修
止觀，十樹下止，十一露地坐，十二但坐不臥。更宜
繫心一處，觀五蘊空，比丘菩薩，依教諦觀身相，各
獲果證。帝釋，文殊，發願護持。
佛說四輩經（二紙半）　（南賢北景）
西晉月支國沙門竺法護譯
佛在祇園。自說末世弟子能壞佛道，於是舍利弗
作當機，聽佛說四輩弟子法非法事。
佛說三品弟子經（二紙餘）　（一名弟子學有三輩）　仝上
<pb n="30"/>
吳月支國優婆塞支謙譯
佛在祇園。為阿難說在家弟子，有上中下輩功德
罪業不同。
佛說四不可得經（四紙餘）　（南莫北短）
西晉月支國沙門竺法護譯
因四仙人避無常而不能免，佛為比丘說四不可
得，及說菩薩初中竟善。
佛說佛印三昧經（二紙半）　（南行北羊）
後漢安息國沙門安世高譯
佛在耆闍崛山，入於三昧，光照十方，大眾雲集。彌
勒，舍利弗，向文殊問佛身所在。文殊令入三昧觀
之，皆不能見。須臾佛現，乃問其義。佛言，住深般若
佛印故也。
佛語法門經（三紙）　（南忘北短）
元魏北天竺沙門菩提留支譯
佛住毗耶離大林。龍威德上王菩薩請問，佛為分
別是佛語非佛語門。龍威德上王悟無生忍，眾並
獲益。
佛說法常住經（一紙餘）　（南賢北羊）
附西晉錄
佛在祇園，為比丘說有佛無佛，法性如故，如來出
世，為眾生故。分別演說四諦十二因緣六度等法。
若行者與合，無彼無此，猶如眾流合海。
佛說罪業報應教化地獄經（五紙餘）　（南尺北敬）
後漢安息國沙門安世高譯
佛在耆闍崛山，因信相菩薩請，放眉間光，照於地
獄尋光見佛。信相問二十種惡報罪因。佛一一答，
誡令修行報恩，大眾獲益。即慈悲道場懺法中所
引。
佛說辯意長者子所問經（八紙餘）　當
元魏沙門釋法場譯
答生天乃至佛會，各有五事，共說五十法要。次於
請食時，一乞人發惡意，即感惡報。一乞人發善意，
即得善報為國王。還供佛僧。
佛說大自在天子因地經（六紙半）　（南命北盡）
宋北印土沙門施護譯
目犍連於大自在天宮乞食，大自在天先為天后
讚佛功德，次以食施，兼語目連過去無數劫事。目
連食竟，入定思惟，不能得知。舍利弗，大迦葉，亦不
能知。共往問佛，佛乃說其往因。
佛說尊那經（五紙半）　（南夙北臨）
宋中印土沙門法賢譯
佛在憍睒彌國瞿師羅林。尊那尊者問無盡功德，
佛荅以七種布施、七緣發心。
佛說弟子死復生經（五紙）　當
劉宋居士沮渠京聲譯
優婆塞先事外道，後奉佛戒。死去十日復生，述冥
中所見之事，化一家皆見佛得果。
佛說七女經（五紙半）　（南尺北敬）
吳月支國優婆塞支謙譯
拘留國婆羅門七女，喜自貢高，有分儒達居士為
之問佛，訶其不好，并說往昔國王七女因緣。
佛說懈怠耕者經（一紙）　當
劉宋居士沮渠京聲譯
耕人遙見佛來，發心欲見。尋退，欲俟閒時。佛放光
集眾，說其已過六佛，今又懈怠。彼人聞已，乃趨見
佛，悔過聞法，得不退轉。
大法炬陀羅尼經（二十卷）　使可
隋北天竺沙門闍那崛多譯
緣起品第一，善威光天子請問陀羅尼門，佛入大
力莊嚴三昧，令過去境界一切現前，次為阿難說
過去放光如來說此經事。伏魔品第二，授魔
記品第三，三乘行品第四，問法性品第五，
<pb n="31"/>
菩薩行品第六，相好品第七，四念處品第八，
四聖諦品第九，忍較量品第十，三乘教品
第十一，三法藏品第十二，法師相品第十三，
謗法果報品第十四，勸受持品第十五，智
成就品第十六，忍成就品第十七，證涅槃品
第十八，勸證品第十九，法師行相品第二十，
遮謗品第二十一，功德品第二十二，為他
悔過品第二十三，六度品第二十四，求證品
第二十五，諸菩薩證三昧品第二十六，召諸
菩薩品第二十七，問等覺品第二十八，三昧
因緣品第二十九，供養法師品第三十，入海
神變品第三十一，佛昇須彌山頂品第三十二，
天伏阿修羅品第三十三，阿修羅本業品第
三十四，雜類本業品第三十五，說無相品第
三十六，勸修行品第三十七，三字法門品第
三十八，將護法師品第三十九，放光佛本事
品第四十，教證法品第四十一，說無住品第
四十二，說聽功德品第四十三，諸菩薩證相
品第四十四，如化品第四十五，緣生法品第
四十六，信解品第四十七，離惡友品第四十
八，辨田讚施品第四十九，付菩薩品第五十，
付天帝釋品第五十一，法師弘護品第五十
二，以上五十二品，皆述昔時放光如來所說法
也。
大威德陀羅尼經（二十卷北作十六卷）　覆器
隋北天竺沙門闍那崛多譯
佛為阿難說陀羅尼法本，先列種種根數。次一一
法中，示多種名，多種義。亦廣說末世惡比丘事，及
示菩薩住母胎中樓閣莊嚴。
尊勝菩薩所問一切諸法入無量法門陀羅尼經（一卷）
　（南莫北罔）
高齊河南居士萬天懿譯
東方菩薩興無量供養，利益群生。見佛入一真諦
法，請問此陀羅尼門。
佛說無崖際總持法門經（一卷）　仝上
乞伏秦沙門釋聖堅譯
與上經同（咒作華言）。
金剛場陀羅尼經（一卷）　仝上
隋北天竺沙門闍那崛多譯
佛於靈山妙色聚落，入一切法平等相三昧。諸比
丘皆不見佛所在，諸天亦爾。次見在金窟，以神通
力，使諸菩薩去地而坐。其大菩薩各入三昧，令眾
獲益。佛騰空微笑放光。文殊請問，佛乃說金剛場
陀羅尼法，無一切善不善，有為無為，乃至一切諸
法，一切平等同故。欲是陀羅尼，惱是陀羅尼，癡是
陀羅尼，乃至天龍八部女相男相地獄等，皆是陀
羅尼。又說入無二法門，無明乃至生是陀羅尼。
金剛上味陀羅尼經（一卷）　仝上
元魏北天竺沙門佛陀扇多譯
與上經同。
閱藏知津卷第十

<sarticle><article>閱藏知津卷第十一</article></sarticle>
北天目沙門釋智旭彙輯
<other>大乘經藏　方等部第二之十（已下密部</other>
述曰：「梵語陀羅尼，此云總持，亦云遮持。本通顯
密二說，亦復遍於五時。但密壇儀軌，須有師承。
設或輒自結印持明，便名盜法，招愆不小。今此
道失傳久矣。典籍僅存，何容僭議。僅列經題品
目如左。」
大佛頂如來密因修證了義諸菩薩萬行首楞嚴經
（十卷）　羔
唐中天竺沙門般剌密帝譯
<pb n="32"/>
阿難示墮摩登伽難，佛放頂光說咒。敕文殊將咒
往護，提獎來歸，啟請大法。佛為先開圓解，次示圓
行，次明圓位，乃至精研七趣，詳辨陰魔，此宗教司
南，性相總要，一代法門之精髓，成佛作祖之正印
也。
佛說一切如來真實攝大乘現證三昧大教王經（三十
卷南作十九卷北作十七卷）　（南如松北盛川）
宋北印土沙門施護等譯
金剛界大曼拏羅廣大儀軌分第一，大毘盧遮那
如來在色究竟天王宮，與九十九俱胝大菩薩眾
俱。為坐菩提場一切義成菩薩，示現受用身。告以
觀察自心三摩地，是真實智忍。次說四大明，又以
金剛大灌頂法而為灌頂，乃成正覺。詣須彌山頂
金剛摩尼寶峰樓閣中，次第入諸三昧，出生金剛
手，金剛鉤，金剛弓，金剛喜，金剛藏，金剛光，金剛喜，
金剛喜，金剛眼，金剛慧，金剛場，金剛語，金剛尾濕
嚩，金剛慈友，金剛暴怒，金剛拳等諸大菩薩，阿閦
如來，寶生如來，觀自在王如來，不空成就如來，亦
各說大明出金剛像，大毘盧遮那如來，復入四三
昧，出生四大明妃，四如來亦出四大明妃，大毘盧
遮那如來，復入四三昧，出生金剛鉤，金剛索，金剛
鎖，金剛鈴、四菩薩身，次以彈指相，普遍召集一切
如來，以百八名。勸請稱讚具德一切如來增上主
宰自金剛薩埵無始無終大持金剛者，持金剛者
聞勸請已，說金剛界大曼拏羅頌，次說弟子入壇
法等。金剛秘密曼拏羅廣大儀軌分第二，金
剛智法曼拏羅廣大儀軌分第三，金剛事業曼
拏羅廣大儀軌分第四，現證三昧大儀軌分第
五，降三世曼拏羅廣大儀軌分第六，謂降大自
在天那羅延天等。忿怒秘密印曼拏羅廣大儀
軌分第七，金剛部法智三昧曼拏羅廣大儀軌
分第八，金剛部羯磨曼拏羅廣大儀軌分第九，
大金剛部廣大儀軌分第十，三世輪大曼拏
羅廣大儀軌分第十一，一切金剛部金剛曼拏
羅廣大儀軌分第十二，一切金剛部法三昧曼
拏羅廣大儀軌分第十三，一切金剛部羯磨曼
拏羅廣大儀軌分第十四，調伏一切世間大曼
拏羅廣大儀軌分第十五，蓮華秘密印曼拏羅
廣大儀軌分第十六，智曼拏羅廣大儀軌分第
十七，大曼拏羅廣大儀軌分第十八，一切義
成就大曼拏羅廣大儀軌分第十九，寶秘密印
曼拏羅廣大儀軌分第二十，智曼拏羅廣大儀
軌分第二十一，羯磨曼拏羅廣大儀軌分第二
十二，一切如來真實攝一切儀軌隨應方便廣
大教理分第二十三，一切如來真實攝諸部儀
軌秘密法用廣大教理分第二十四，一切如來
真實攝一切儀軌最上秘密廣大教理分第二十
五，一切如來真實攝一切儀軌勝上教理分第
二十六，金剛手菩薩說法儀竟，以百八名，稱讚勸
請一切如來。於是一切如來，及金剛手，降三世，觀
自在，虛空藏，金剛手，各說一頌。一切如來，及金剛
手，皆從大毘盧遮那心入已，如理而住，爾時世尊
從須彌山頂詣菩提場，執吉祥草，敷草而坐。乃至
轉處諸天所獻微妙勝座，以百八名，讚歎金剛手
菩薩。譯師跋云，此經一部，梵本四千頌，譯成三
十卷。總二十六分，自第一分至第五分終，並大乘
現證三昧攝。第六分至第十四分終，並金剛三昧
攝。第十五分至十八分終，並法三昧攝。第十九分
至第二十二分終，並羯磨三昧攝。自下四分，並諸
部秘密教理所攝起。
金剛頂一切如來真實攝大乘現證大教王經（三卷）
　（南之北流）
唐北天竺沙門大廣智不空譯
<pb n="33"/>
即前經第一分也。
大乘金剛髻珠菩薩修行分經（一卷）　（南遐北殷）
唐南印度沙門菩提流志譯
普思義菩薩請問，云何修行悟入此三摩地？佛為
說往昔金剛髻珠王，化生悉陀太子，於法界摩尼
山日光明王佛所，聞此法界繒髻與金剛如來心
品三摩地已，經無量劫，常憶念之，未曾忘失。次明
聞經之福，次答外道苦行所招惡果，檢校人錯用
僧物所招惡果，不敬師長所招惡果，十惡所招惡
果，不從師受三摩耶法，自作法咒所招惡果，普思
義以偈重宣其義。
大乘瑜伽金剛性海曼殊室利千臂千缽大教王經
（十卷）　（有序有頌）　容
唐北天竺沙門大廣智不空譯
釋迦牟尼佛在摩醯首羅天王宮，與毘盧遮那如
來，於金剛性海蓮華藏會。同說此經。有大聖曼殊
室利菩薩現金色身，出千臂千手千缽，缽中現千
釋迦，千釋迦復現千百億化釋迦，毗盧遮那告牟
尼世尊等，吾從往昔修持金剛秘密菩提教法，大
聖曼殊室利，是吾先師。一阿字觀，本寂無生義，
是毘盧遮那如來。二囉字觀，本空離塵義，是阿
閦如來。三跛字觀，本真無染著離垢義，是寶生
如來。四左字觀，本淨妙行義，是觀自在王如來。
五曩字觀，本空無自性義，是不空成就如來。
曼殊室利有十種大願，釋迦從摩醯首羅天，下
降祇園，入定放光，出定微笑，十六大菩薩曼殊室
利等，問何因緣？佛為說金剛三摩地，有十種甚深
奇特法。命曼殊室利現大神通，為師子勇猛說其
將來成普見佛。說此經清淨實相為宗，真如法
界為體。宗本有三，一法身金剛三摩地，二報身普
賢願行力，三化現曼殊般若母。聖體有五，一本源
金剛聖性，二大圓鏡智，三平等性智，四妙觀察智，
五成所作智。說諸佛出現證修金剛菩提殊勝
第二品，佛令曼殊室利，與一切菩薩一切眾生作
導首。曼殊說一切法，即是一切有情心，有情心煩
惱種性，即是菩提性，即是本性真淨，即是四智菩
提。次說十六大士修菩提觀，東普賢，不空王，摩羅，
極喜王。南虛空藏，大威德光，寶幢摩尼，常喜悅。西
觀自在王，曼殊室利，妙慧法輪，聖意無言。北毘首
羯磨，難敵精進力，摧一切魔怨，金剛拳法界王。次
明六大力士金剛助護佛法，一大樂，二大笑，三一
髻尊，四降三世，五四足尊，六閻曼德。十方大菩
薩出助證悟聖力第三品：上方上意，下方持世，東
方普明，東南不思議，南方廣意，西南無邊智，西方
無邊音聲吼手，西北殊勝益意，北方無盡慧眼，東
北方賢護。次明求證無上菩提，當修如來大慈心
十種觀門。次令十大菩薩各自陳說所修觀門。
演一切賢聖入法見道顯教修持第四品，普眼不
見普賢菩薩。佛言，普賢三密境界，唯佛能知。譬如
虛空，不可得見。次問普賢，往昔如來，是誰為師？普
賢答言，曼殊室利教化令發菩提，又五丈夫同曼
殊願，即今五佛。次曼殊室利明三種重障，不得遇
此諸佛正法三摩地教。一者我慢貢高，二者妒賢
嫉能，三者多貪，懶惰，昏掉，破戒。次如來分別三時
之教，一有，二空，三不空不有。次明曼殊室利夏安
居時，往去龍宮教化，自恣解夏。大迦葉擬欲擯之，
曼殊室利現千臂千手千缽，缽中各現化千釋迦，
令大迦葉觀見。於是一切聲聞，求哀悔過，盡皆迴
向修習大乘。佛為說大乘十重，所謂不壞毘尼，無
過毘尼，最勝實性毘尼，真如毘尼，不思議毘尼，性
淨毘尼，法眼毘尼，三世平等毘尼，無染解脫清淨
毘尼，究竟毘尼。秘密歸止觀照法性決擇心地
第五品，合於道場內秘授心地法，不應於此經顯
<pb n="34"/>
說。一切菩薩修學如來三摩地聖性潛通加被
第六品，說身密口密意密，各十支觀門，及說道場
教授，有四種義。不思議法界聖道如來真如法
藏自在聖智第七品，略說外凡內凡十聖等妙之
相，及標十發趣，十長養，十金剛，十地，等覺地，妙覺
地名。與梵網經同。三賢菩薩入法位次第修行
迴向菩提第八品，廣釋十發趣，十長養，十金剛，十
地義，與梵網同而較詳。次於祇園說末劫濁亂之
相，應當迴心歸依三寶。訶斥外道六師，廣明三塗
苦報，敕諸大眾禮敬曼殊，稱為師首。
佛說一切如來金剛三業最上秘密大教王經（七卷）
　息
宋北印土沙門施護譯
一切如來金剛三業最上甚深秘密中秘密諸佛
大集會安住一切如來三摩地大曼拏羅分第一，
菩提心分第二，一切如來，及五如來，各說堅、固
住菩提心義。慈氏偈歎。金剛莊嚴三摩地分第
三，一切如來心曼拏羅分第四，一切明句行
分第五，身語心加持分第六，秘密精妙行分
第七，甘露三昧分第八，最上清淨真實三昧
分第九，觀察一切如來心分第十，一切如來
真實三昧最上持明大士分第十一，一切如來
金剛相應三昧最上成就分第十二，金剛相應
莊嚴三昧真實觀想正智三摩地分第十三，身
語心未曾有句召尾日林毘多王最勝三摩地分
第十四，一切心真實金剛出生三昧分第十五，
一切曼拏羅成就金剛現證菩提分第十六，
一切如來三昧法金剛加持王分第十七，宣說
一切秘密行金剛加持分第十八。
佛說最上根本大樂金剛不空三昧大教王經（七卷）
　（前有聖教序）　（南溫北澄）
宋中印土沙門法賢譯
大三昧金剛真實理儀軌分第一，毗盧遮那佛在
他化自在天宮，說吽字心明。及敕金剛手說曼拏
羅法。一切如來真實理金剛三昧儀軌分第二，
說阿字心明，及說曼拏羅法。降伏三界金剛三
昧大儀軌分第三，金剛手菩薩說吽字心明，及說
曼拏羅法。清淨諸煩惱三昧大儀軌分第四，觀
自在菩薩說紇哩字心明，及說曼拏羅法。一切
寶灌頂大三昧儀軌分第五，虛空藏菩薩說怛囕
字心明，及說曼拏羅法。一切拳印三昧大儀軌
分第六，金剛拳菩薩說惡字心明，及說曼拏羅法。
金剛字輪三昧大儀軌分第七，妙吉祥菩薩說
阿字心明，及說曼拏羅法。一切曼拏羅金剛輪
三昧大儀軌分第八，同心生轉法輪菩薩說吽字
心明，及說曼拏羅法。眾金剛三昧大儀軌分第
九，誐誐那巘惹菩薩說唵字心明，及說曼拏羅法。
金剛忿怒三昧大儀軌分第十，降諸魔金剛藥
剎菩薩說郝字心明，及說曼拏羅法。一切樂三
昧大儀軌分第十一，金剛手菩薩說吽字心明，及
說曼拏羅法。外金剛部儀軌分第十二，外金剛
部眾說訥哩字心明，摩怛哩眾說毘踰字心明，摩
度迦羅眾說莎字心明，四賢聖說鍐字心明，及各
說成就法。般若波羅密多教稱讚分第十三，一
切如來雲集，讚金剛手菩薩。金剛手菩薩最上
秘密大曼拏羅儀軌分第十四，大樂金剛不空
三昧大明印相成就儀軌分第十五，一切如來
金剛菩提大儀軌分第十六，大金剛火炎日輪
儀軌分第十七，除諸業障一切智金剛儀軌分
第十八，圓滿一切願金剛寶儀軌分第十九，
一切儀軌中最上成就儀軌分第二十，一切相
應諸佛三昧曼拏羅儀軌分第二十一，一切如
來大三昧曼拏羅儀軌分第二十二，一切相應
<pb n="35"/>
儀軌分第二十三，最上成就印相分第二十四，
最上秘密儀軌分第二十五。
內多入理深談，不可不閱。
大樂金剛不空真實三麼耶般若波羅密多理趣
經（七紙欠）　（南川北澄）
唐北天竺沙門大廣智不空譯
即前經從第一分至第十三分，但有心明，而無
曼拏羅法。
金剛頂瑜伽理趣般若經（九紙餘）　（南思北澄）
唐南天竺沙門金剛智依梵本於中天譯
實相般若波羅密經（六紙餘）　翔
唐南印度沙門菩提流志等譯
二經並與前同。而諸心明。皆佛自說。
佛說秘密相經（上中下合卷）　（南馨北不）
宋北印土沙門施護譯
世尊住一切如來三昧界中，金剛手菩薩請問要
略修法，佛為說之。
佛說金剛場莊嚴般若波羅密多教中一分（八紙）　（此於大
部支流別行）　（南斯北夙）譯人同上
十方如來雲集，勸請大毘盧遮那如來說根本無
性般若波羅密門。妙吉祥亦現神通，化十六大菩
薩，圍繞世尊，勸請說法。佛遂為說四念處，四正勤，
四神足，五根，五力，七覺支，八正道，三三摩地，八解
脫，九次第定，六念，十分位，十自在，十波羅密多，十
地，四梵行，十力，四無所畏，四無礙辯，十八不共法，
一切入法空性平等般若波羅密多教，及說諸大
明句。
佛說幻化網大瑜伽教十忿怒明王大明觀想儀軌
經（一卷）　（南履北思）
宋中印土沙門法賢譯
佛在淨光天，放大光明。金剛手菩薩請說。
佛說大悲空智金剛大教王儀軌經（五卷今作三卷）　思
宋中印土沙門法護譯
金剛部序品第一（大幻化普通儀軌三十一分中，略出二無我法）。拏吉
尼熾盛威儀真言品第二，一切如來身語心聖
賢品第三，賢聖灌頂部品第四，大真實品第五，
行品第六，說密印品第七，大相應輪品第
八，清淨品第九，灌頂品第十，金剛藏菩薩
現證儀軌王品第十一，熾盛拏吉尼所說成就
品第十二，說方便品第十三，集一切儀軌部
品第十四，金剛王出現品第十五，金剛空智
熾盛拏吉尼畫像儀式品第十六，飲食品第十
七，教授品第十八，持念品第十九，俱生義
品第二十。
一切如來大秘密王未曾有最上微妙大曼拏經（五卷
今作三卷）　（南命北川）
宋中印土沙門天息災譯
相應行曼拏羅儀則品第一，佛在忉利天善法堂，
入於三昧，放三處光。金剛手菩薩請問密法。灌
頂品第二，阿闍梨品第三，護摩法品第四，
先法攝受弟子品第五，鈴杵相分出生儀則品
第六，造塔功德品第七。
大毘盧遮那成佛神變加持經（七卷）　（南讚北賢）
唐中印度沙門輸波迦羅共一行譯
入真言門住心品第一，秘密主問得一切智方便。
佛言，菩提心為因，悲為根本，方便為究竟。及廣釋
其義。入漫荼羅具緣真言品第二，息障品第
三，普通真言藏品第四，一切菩薩各說真言
世間成就品第五，悉地出現品第六，成就悉
地品第七，轉字輪漫荼羅行品第八，密印品
第九，字輪品第十，秘密漫荼羅品第十一，
入秘密漫荼羅法品第十二，入秘密漫荼羅位
品第十三，秘密八印品第十四，持明禁戒品
<pb n="36"/>
第十五，阿闍梨真實智品第十六，布字品第
十七，受方便學處品第十八，明十善戒法。說
百字生品第十九，百字果相應品第二十，百
字位成品第二十一，百字成就持誦品第二十
二，百字真言法品第二十三，說菩提性品第
二十四，三三昧耶品第二十五，說如來品第
二十六，世出世護摩法品第二十七，說本尊
三昧品第二十八，說無相三昧品第二十九，
世出世持誦品第三十，囑累品第三十一。（右六卷畢）
供養念誦三昧耶法門真言行學處品第一，
增益守護清淨行品第二，供養儀式品第三，
持誦法則品第四，真言事業品第五。（右第七卷）
佛說無二平等最上瑜伽大教王經（六卷）　（南斯北淵）
宋北印土沙門施護譯
無二平等最勝大儀軌王影像分第一，佛在他化
自在天宮，十方諸佛雲集，不見金剛手菩薩。佛同
說偈，菩薩現身，諸佛皆向作禮，勸請說法。菩薩乃
說法要，於是普賢菩薩雨一切供養，供金剛手菩
薩。一切如來復雨一切供養，供普賢菩薩。普賢即
現佛身，說三摩地法門。智部三摩地分第二，
真實攝部三，摩地分第三，法部三摩地分第四，
迦摩部三摩地分第五，三昧最上智一切成
就分第六，一切佛甚深秘密供養分第七，一
切如來智證最上秘密分第八，金剛薩埵一切
秘密三昧分第九，一切三昧成就禪定曼拏羅
分第十，大禪定分第十一，出生大禪定分第
十二，勝大明教最初事業分第十三，辦事分
第十四，大遍照如來一切大明金剛出生分第
十五，一切大明三昧分第十六，一切如來一
切大明遣魔分第十七，一切如來秘密金剛薩
埵承事分第十八，一切如來大明如意寶分第
十九，集一切大明三摩地分第二十，一切如
來身語心清淨自性金剛大智分第二十一。
佛說瑜伽大教王經（五卷）　（南與北流）
宋中印土沙門法賢譯
序品第一，大遍照金剛如來，在淨光天大樓閣中，
與阿閦等四佛，及菩薩賢聖天龍八部圍繞。世尊
顧視金剛手菩薩，放光普照，還入佛身。金剛手菩
薩請問因緣。世尊入大智變化瑜伽大教王三摩
地，從三摩地出已，說瑜伽大教王經。曼拏羅品
第二，真言品第三，三摩地品第四，真言大
智變化品第五，印相大供養儀品第六，觀想
菩提心大智品第七，相應方便成就品第八，
護摩品第九，囑累品第十。
金剛峰樓閣一切瑜伽瑜祇經（二卷）　（南澄北取）
唐南天竺沙門金剛智譯
序品第一，金剛界遍照如來，於金剛光明心殿中，
與十六大菩薩等，各說一字真言。一切如來金
剛最勝王義利堅固染愛王心品第二，攝一切
如來大阿闍梨位品第三，金剛薩埵冒地心品
第四，愛染王品第五，一切佛頂最上遍照王
勝義難摧摧邪一切處瑜伽四行攝法品第六，
一切如來大勝金剛心瑜伽成就品第七，一切
如來大勝金剛頂最勝真實大三昧耶品第八，
金剛吉祥大成就品第九，一切如來內護摩金
剛軌儀品第十，金剛薩埵菩提心內作業灌頂
悉地品第十一，大金剛燄口降伏一切魔怨品
第十二。
一字佛頂輪王經（六卷）　（一名五佛頂經）　（南詩北克）
唐南印度沙門菩提流志譯
序品第一，佛在菩提樹下，與大苾芻，大菩薩，天仙
神鬼等俱。金剛密跡主菩薩，請佛說咒。佛入大三
摩地，放大光明，遍照十方佛剎，及諸五趣三界，現
<pb n="37"/>
大轉輪王相，說一字佛頂輪王咒已，大千震動，魔
宮火起，地獄苦息。觀世音金剛主二大菩薩，悶絕
躄地。佛復說一切佛眼大明母咒，觀世音金剛主
即醒起身，次說白傘蓋頂輪王咒，次說光聚頂輪
王咒，次說高頂輪王咒，次說勝頂輪王咒。畫像
法品第二，分別成就法品第三，分別密儀品
第四，分別秘相品第五，成像法品第六，印
成就品第七，共說五十四印咒。大法壇品第八，
供養成就品第九，世成就品第十，護法品
第十一，說大難勝奮怒王咒，又說難勝奮怒王心
咒。證學法品第十二，護摩壇品第十三。
菩提場所說一字頂輪王經（五卷）　（南流北不）
唐北天竺沙門大廣智不空譯
與上經同。
一字寄特佛頂經（三卷）　（南川北不）譯人同上
現威德品第一，佛住三十三天，與四萬比丘，八萬
四千菩薩，及天釋梵魔八部眾俱，說真言曰：南莫
三漫多勃馱南（引）　（一）　步林吽（二合）　（二）。印契品第二。
曼荼羅儀軌品第三。先行品第四。成就頻那
夜迦品第五。說法品第六，金剛手菩薩之弟，名
寂靜慧，以偈讚佛，并問幾法成就？佛以偈答。調
伏一切障頻那夜迦天王品第七。最勝成就品
第八。菩薩藏品第九。後附一字頂輪王念誦
儀軌，依忉利天宮所說經譯。
妙吉祥平等秘密最上觀門大教王經（五卷北作四卷）　取
宋中印土沙門慈賢譯
世尊在舍衛國，彌勒菩薩等，請問三乘妙法門外，
更有法否？佛言，有摩訶三昧耶秘密內法，修者速
得成佛。於是入金剛定，放眉間五色光，青光化阿
閦佛，白光化毘盧遮那佛，黃光化寶生佛，紅光化
無量壽佛，綠光化不空成就佛。復化佛、天、法、智、禪，
五眼菩薩。復化眼、耳、鼻、舌、身、心、智、慧，八金剛藏菩
薩。復有十二供養菩薩（燈、聲、香、甘露、衣、幢、舞、塗香、散華
貫花、寶蓋、善哉）。復化鉤、索、鎖、鈴，四金剛菩薩。復化十
大明王，大慈，大悲，大喜，大捨，大愛，大威怒，大力，無
動，降三世，頂輪。次說求授灌頂，加持五瓶，四寶末，
五河水，五香末，五穀，五種子，五藏物，五色綵，五菩
提葉，五時華，五吉祥草，五色線，五傘蓋。生飯三分
法。次說曼拏羅觀想印咒等法。次為金剛手菩薩
說將來建壇場法。次為無盡意菩薩復說功德無
盡等真言。
閱藏知津卷第十一

<sarticle><article>閱藏知津卷第十二</article></sarticle>
北天目沙門釋智旭彙輯
<other>大乘經藏　方等部第二之十一</other>
佛頂放無垢光明入普門觀察一切如來心陀羅尼
經（上下合卷）　（南力北忠）
宋北印土沙門施護譯
佛在睹史天宮，說六波羅密法。有忉利摩尼藏無
垢天子，被炬口天藥叉所警，謂七日後必定無常，
惶怖求救於帝釋。帝釋領彼見佛，佛為說二咒，并
說夙緣，亦說壇法，又說持此咒者，此界命盡，猶如
蛇蛻，即便往生安樂世界，不受胞胎。於蓮花中，自
然化生。
佛說守護大千國土經（三卷）　力譯人同上
佛住鷲峰山南，時毘耶離城災難競起。乃以神力，
集一切天龍等眾，先四天王各說一咒。次佛說一
切明神咒，諸惡鬼神同來歸命。四天王復各說謫
罰鬼神咒，大梵王亦說一謫罰鬼神咒，佛乃下至
毘耶離城，為大梵王現大明王身，說大明王陀羅
尼，復說大明王心陀羅尼，及說密印，於是城中免
離災難。飛鳥出聲讚佛功德，佛更說結界持咒之
<pb n="38"/>
法，大梵王又說護諸童子之法。
佛說出生一切如來法眼遍照大力明王經（上下仝卷）
　（南竭北流）
宋中印土沙門法護譯
世尊在摩訶母質鄰那山，大寶樓閣中。說一咒，又
說一咒。魔王恐怖，欲興惱害。金剛手現身降之。復
說一咒，又說無量勇猛力真言。次說壇法，次魔王
歸命。次須菩提問受持法，佛又說一咒。次文殊師
利問緣行無常之義，次觀世音及秘密主各問此
經名義。
廣大寶樓閣善住秘密陀羅尼經（三卷今作二卷）　（南讚北念）
唐南印度沙門菩提流志譯
序品第一，佛初成道，華說神咒。秘密主歡喜請問
咒所從來。佛與大眾同往東方寶燈世界，妙種種
色寶善住清淨佛處，普集一切諸佛，現寶塔中三
佛全身舍利，及說其往昔因緣，乃說大明咒王。
根本陀羅尼品第二，心隨心咒品第三，持心
咒法品第四，誦隨心咒法品第五，雜咒品第
六，結壇場法品第七，手印咒品第八，畫像
品第九，火祭品第十，普光心印品第十一，
手印品第十二。
牟黎曼陀羅咒經（二卷）　（南羊北念）
開元附梁錄第一出
大寶廣博樓閣善住秘密陀羅尼經（三卷）　（南不北息）
唐北天竺沙門大廣智不空譯
二經並與上同而梁錄前欠序分後具有分別
木法壇法等。
普遍光明燄鬘清淨熾盛如意寶印心無能勝大明
王大隨求陀羅尼經（二卷）　（南思北取）譯人同上
序品第一，佛住須彌峰樓閣，與八十四俱胝那庾
多一生補處菩薩，及聲聞天龍八部眾等俱。放頂
毫光，照明十方一切佛剎，說大神咒，并說種種靈
驗之事。得菩薩隨求大護大明王陀羅尼品，佛
復為大梵說咒。
佛說隨求即得大自在陀羅尼神咒經（十四紙）　行
唐迦濕蜜羅國沙門寶思惟譯
大梵天王請佛說咒。佛為說根本咒一，隨咒六。
及說功驗，并說書寫結壇法。彙門云，即上經同
本。
佛說佛頂尊勝陀羅尼經（一卷）　（南改北莫）
唐大薦福寺沙門釋義淨譯
佛在給孤獨園，善住天子七日當命終，當七受傍
生身，次墮地獄，怖懼。白天帝釋，帝釋為其請救於
佛，佛說陀羅尼令持，增益壽命，得菩提記。
佛頂尊勝陀羅尼經（六紙）　（南改北莫）
唐朝散郎杜行顗譯
佛頂最勝陀羅尼經（有彥悰序）　（共六紙半）　（南得北莫）
唐中印度沙門地婆訶羅譯
佛頂尊勝陀羅尼經（有志靜序）　（共八紙半）　仝上　（此咒最後別翻）
唐罽賓國沙門佛陀波利譯
最勝佛頂陀羅尼淨除業障經（一卷）　（南改北莫）
唐中印度沙門地婆訶羅重譯
四經並與前同。而地婆重譯。具出善住天子夙
世因緣。
大方等陀羅尼經（四卷）　信
北涼高昌郡沙門釋法眾譯
初分第一，佛在祇林，為文殊師利唱摩訶袒持等
諸陀羅尼名，大眾獲益。雷音比丘在林中入定，袒
荼羅魔王擾之。東方寶王如來，遣華聚菩薩將咒
來護。魔皆發心護法，說十二神王名。華聚菩薩，雷
音比丘，與一切魔，一切天，及婆藪仙人，地獄眾生，
同來釋迦佛所。佛為舍利弗說婆藪名義，及示現
方便之事，亦說往昔本緣，今魔方便。授記分第
<pb n="39"/>
二，授雷音比丘記，及五百大弟子記，并諸天記。舍
利弗與文殊師利，反覆論授記義。佛為五百比丘
說治魔法。夢行分第三，為文殊師利說十二夢
王七日行法，華聚菩薩發大誓願，毘沙門天王亦
發大願。護戒分第四，說七眾滅破戒罪，各有咒。
不思議蓮華分第五，現優曇缽羅華，華中有無
量佛。舍利弗以神通遶至八十七日，百千萬分不
周其一。佛從座起，以華奉供蓮華中佛，說一神咒，
囑授八十萬恒河沙大士，華尋不見，大眾生疑，佛
為解釋，并說諸喻，付囑流通。
按此經在法華後說，亦可收入法華部中。但以
壇法尊重，故歸密部。南岳大師行此三昧而證
圓位，今有方等三昧行法垂世。
佛說大方等大雲請雨經（一卷）　（南傷北毀）
隋北天竺沙門闍那崛多等譯
佛在龍宮，龍興供養，并發大願，請問滅苦法要。佛
說慈心為最，并為說咒。及如來名，說請雨法。
大雲請雨經（一卷）　毀
宇文周中天竺沙門闍那耶舍等譯
大雲輪請雨經（二卷北作一卷）　（南傷北毀）
隋烏萇國沙門那連提黎耶舍譯
大雲輪請雨經（二卷北作一卷）　（南不北凊）
唐北天竺沙門大廣智不空譯
已上三經並與前同。
佛說一切如來烏瑟膩沙最勝總持經（七紙餘）　（南履北臨）
宋中印土沙門法天譯
無量壽佛於極樂國為觀自在菩薩說咒，及說成
就法。能令眾生生於極樂世界。
佛說大白傘蓋總持陀羅尼經（一卷）　（南若北之）
元天竺沙門唧⿰口捺銘得哩連得囉磨寧及真
智等譯
出有壞住三十三天，與大比丘，并大菩提勇識，及
天主帝釋等集。入普觀頂髻三昧，從頂髻中，出現
如是總持密咒法行。後有讚歎禱祝偈。
佛說最勝妙吉祥根本智最上秘密一切名義三摩
地分（上下合卷）　（南竟北稿）
宋北印土沙門施護譯
金剛手菩薩，為愚眾生類，請問諸秘密名義。佛為
說之，及略說修行方法。
佛說遍照般若波羅密經（七紙欠）　（南深北命）譯人同上
佛在他化自在天，為金剛手菩薩說諸字義門，并
說神咒。
佛說佛母般若波羅密多大明觀想儀軌經（三紙半）
　（南斯北澄）譯人同上
具明想諸字安布身輪。
仁王般若念誦法（五紙餘）　（南竟北稿）
唐北天竺沙門大廣智不空譯
佛為波斯匿王，說念誦仁王般若經持明之法。
佛說普賢曼拏羅經（一卷）　（南臨北盡）
宋北印土沙門施護譯
佛在鷲峰。說修金剛薩埵秘密相應法，有種種觀
想。
佛說一切如來安像三昧儀軌經（六紙餘）　（南取北止）
宋北印土沙門施護譯
世尊入一切如來金剛安像三昧，從三昧起。說塑
畫雕造安像慶讚儀軌。有一菩薩白言，佛身無相，
猶若虛空，遍一切處。云何今說令安佛像？佛言，我
為久修行者，說彼法身無相無為，遍一切處，不生
不滅，今為初發心眾生，令彼得福，說安像慶讚結
淨之法，先揀吉星吉日，於結界勝地清淨之處，陳
設傘蓋幢旛香華燈果，令阿闍梨依法儀軌，一心
召請觀想沐浴，安耳髮髻指甲髭鬚等，乃至香花
燈食等種種供養，並須如法。
<pb n="40"/>
無量壽如來修觀行供養儀軌（一卷）　（南竟北稿）
唐北天竺沙門大廣智不空譯
金剛手菩薩，在毘盧遮那佛大集會中，為當來眾
生，說無量壽如來陀羅尼修三密門證念佛三昧，
得生淨土，入菩薩位。
佛說帝釋巖秘密成就儀軌（四紙欠）　（南竟北杜）
宋北印土沙門施護譯
佛告金剛手，說帝釋巖中得見慈氏菩薩之法。
底哩三昧耶不動尊威怒王使者念誦法（一卷）　（南流北言）
唐北天竺沙門大廣智不空譯
佛為執金剛，說念誦悉底哩真言成就事業法。
佛說大灌頂神咒經（十二卷北作六卷）　恭
東晉西域沙門帛尸梨蜜多羅譯
灌頂三歸五戒帶佩護身咒經第一，佛在祇園，為
鹿頭梵志，說三歸三十六神，五戒二十五神。
灌頂七萬二千神王護比丘咒經第二，佛在天帝
石室，因諸比丘馳走不安，為說百七十二大鬼神
王名字。
灌頂十二萬神王護比丘尼咒經第三，佛在祇園，
為脩陀利比丘尼等被惡鬼嬈，召須彌頂上七萬
鬼神，大海中五萬鬼神，護之。
灌頂百結神王護身咒經第四，佛在羅閱祇大精
舍中，思為滅後弟子辟除邪毒，帝釋遂請佛說百
神王名。
灌頂宮宅神王守鎮左右咒經第五，佛在摩竭國，
敕目連以咒往救迦羅那村災難。佛亦隨請，將諸
大眾集其堂上，普觀菩薩請佛更演目連所說章
句，佛為說東方七千大神上首三七名，南方九千
大神上首二十八名，西方六千大神上首三七名，
北方九千大神上首三七名，中央三萬大神上首
十二名。
灌頂塚墓因緣四方神咒經第六，佛臨欲滅，阿難
請問云何殯葬？佛告以應如轉輪聖王法則。阿難
又問，閻浮提界有幾葬法？佛言，有震旦國，我遣三
聖在中化導，人民慈哀，禮義具足，葬法第一。阿難
又問，若人命終，造立墳塔，是人精魂在中以不？佛
言，亦在，亦不在；若人生時，無善無惡，精魂未有去
處，是以在塚塔中。若生時大修福，或生天上人中。
若生時造惡，墮在三塗，是以不在塚塔中也。并廣
說舍利福德因緣，雖如麻米，有大威神。兼記當有
阿育王起八萬四千塔事。次因釋種童子被鬼神
所嬈，結四方灌頂章句以護塚塔。
灌頂伏魔封印大神咒經第七，佛在祇園，默然無
說，念眾生愚。天帝請問文頭婁法。佛言，當先念自
身，猶如佛身相好光明。次念千二百五十弟子，次
念諸菩薩僧，又念五方大神，以五方神王名字，及
其眷屬。寫著圓木之上，縱廣七七分，名為文頭婁
法，此云神印。次許天帝演說四王名字，次說七佛
灌頂無相神印章句，次因阿利陀請，敕諸弟子惠
施少少飲食之餘，又行此神典，當造其形像，以酥
油餅果而施與之。
灌頂摩尼羅亶大神咒經第八，佛在祇園，愍念人
民為邪惡鬼神所惱，結是摩尼羅亶大神咒經，舉
七佛名為證。又舉八大菩薩，五百開士，十大弟子，
三十三天，三十五龍王，三十三大神將，二十四鬼
師，并說山海精魅，四十九鬼，四十九山精，及諸魅
鬼名。若急難之日，當齋戒一心，思念十方一切諸
佛，過去七佛，八大菩薩，十大弟子，五百開士，三十
三天，諸大龍王，善神將軍，及鬼神等。正心正意，莫
念東西南北之事，亦復莫念家室之事。
灌頂召五方龍王攝疫毒神咒經第九，佛遊竹林，
阿難為維耶離國疾疫，求佛救護。佛言，疫毒火殃，
皆是殺獵所感。普慈一切，受持禁戒，行於十善，可
<pb n="41"/>
得至道。遂說五方龍神王名，遣禪提比丘往救人
民。二十九年之後，禪提命終，疫病復興。人民奔趣
禪提精舍，見彼先時所嚼楊枝，擲地成樹，樹下有
泉。禮拜此樹，折此樹枝，取下泉水，拂灑病人，百病
除愈。
灌頂梵天神策經第十，佛在因沙崛山中，梵王請
出梵結願一百偈頌以為神策，佛讚許之。遂說九
十九卦，每卦八句。神應異常，今特錄出流通。
灌頂隨願往生十方淨土經第十一（亦名普廣菩薩所問品），
佛將涅槃，普廣菩薩問，四輩弟子，修何功德，得生
十方國土？佛為說十方佛國，隨願往生。普廣又問，
何故經中讚歎阿彌陀剎？佛言，娑婆世界，人多貪
濁，信向者少，習邪者多，不信正法，不能專一，心亂
無志，令諸眾生專心有在，是故讚歎彼國土耳。次
明為亡者修福，如餉遠人，無不獲果。又明臨終歸
依受戒，悔過修善，如人負債，依附王者，又明為亡
人修福，亡者七分獲一，若以亡者之物，施於三寶，
功德力強，可得拔地獄殃。又明逆修生七，其福無
量。又明請十方僧，不擇善惡持戒毀戒高下之行，
次第供養，無別異想，其福最多。又為大眾說那舍
長者父母罪福因緣，又說諸佛無上章句。
灌頂章句拔除過罪生死得度經第十二，佛遊維
耶離樂音樹下，文殊師利請問往昔諸佛名字，及
國土清淨莊嚴之事。佛告以藥師琉璃光如來十
二上願，其國猶如無量壽國，有二菩薩，一名日曜，
二名月淨。次補佛處，乃至願生西方彌陀國者，聞
是佛名，有八菩薩，迎令往生。此與流通藥師本願
經同本，具出八菩薩名。
守護國界主陀羅尼經（十卷）　（南止北蘭）
唐罽賓國沙門般若譯
序品第一，佛在菩提樹下，與七千比丘，八萬四千
菩薩，無量天龍八部眾俱。文殊師利菩薩伽陀讚
佛。陀羅尼品第二，佛入普隨順眾生心行三昧，
令諸眾生見聞各別。又於頂上放白色光，普照世
間。口中放青色光，照東方界。右肩放金色光，照南
方界。背上放紅色光，照西方界。左肩放五色光，照
北方界。照已，各攝還歸本處。復入無有名字不可
思議諸佛境界三昧，令此大地，六種震動。一切法
自在王菩薩請問因緣，佛以有四因緣答之。復問
諸佛境界三昧，何法為因？何為根本？云何修習？云
何究竟？佛言，此深三昧，以菩提心為因，大慈悲為
根本，方便修習無上菩提以為究竟。又問，一切智
體，當何所求？一切智智，當於何生？佛言，當於心求，
從心而生。乃至此心同虛空相，此虛空性，即心性
故如其心性。即菩提性，如菩提性，即陀羅尼性，是
故此心虛空，菩提，陀羅尼性，無二無二分，無別無
斷。又問，是義甚深，難通達，難趣入，若滿足菩薩位
人，則得利益，若未得成菩薩功德，則無利益。佛言，
若欲成就無上菩提，應先發起大慈悲心普為眾
生歸依三寶，受菩薩戒，至誠懺悔，運想供養，勸請
諸佛，迴向隨喜，願滅諸障。并說迴向陀羅尼曰，唵
（一）娑麼（二合）囉娑麼（二合）囉（二）微麼（引）曩（三）娑（引）囉（四）
摩訶斫迦羅（二合引五）嚩（上六）吽（長聲七）。佛又普告大眾，重
為未成就者，以善方便，隨順世諦，譬喻言辭，說一
乘法。觀想此身，次第成就五如來身。而此不可思
議三昧，或有眾生諸根不具，或具五無間業，旃陀
羅，悉可修習趣入。除五種人，一者不信，二者斷見，
三者常見，四者邪見，五者懷疑。如是五人，無慈悲
故。若有暫修此三昧者，身心安輕，能生五種三昧，
一剎那三昧，二微塵三昧，三漸現三昧，四起伏三
昧，五安住三昧，乃至無數三昧，無數陀羅尼門，皆
悉現前。次明八陀羅尼，能令菩薩總持佛法，辯才
無盡，眾生樂聞。一大聲清淨自在陀羅尼門，二無
<pb n="42"/>
盡寶篋陀羅尼門，三無邊漩澓陀羅尼門，四海印
陀羅尼門，略說四十二字印，五蓮華莊嚴陀羅尼
門，六能入無著陀羅尼門，七漸漸深入四無礙智
陀羅尼門，八一切諸佛護持莊嚴陀羅尼門。大
悲胎藏出生品第三，文殊師利問，大悲復以何法
為根本？佛言，以眾生受苦為本，苦以煩惱為本，煩
惱以顛倒邪見為本，邪見以虛妄分別為本，虛妄
分別，非有根本，無有色相，難知難斷，菩薩為是起
大悲心，勞謙忘倦。復起十六大悲之心，一斷身見，
二破邊見，三除四倒，四除我我所計，五裂蓋網，六
破六著，七除七慢，八遠邪徑，九離貪愛，十除瞋恨，
十一令捨惡友，近善知識，十二令斷名利，十三令
除邪見，十四令出三界生死牢獄，十五令絕魔罥
欲纏，十六令閉三惡，入涅槃門，住是十六大悲。即
能建立三十二種不共事業。入如來大悲不思
議品第四，為文殊說如來大悲海門一滴之相，乃
至二乘之悲，如割皮膚，菩薩悲心，如割脂肉，如來
大悲，深徹骨髓。因舉往古栴檀舍佛，為調伏非非
想天一眾生故，留身八萬四千大劫以度脫之，方
入涅槃。入如來不思議甚深事業品第五，廣明
三十二種正覺甚深事業，即十力，四無所畏，十八
不共法也。菩薩瓔珞莊嚴品第六，為文殊師利
說菩薩四種瓔珞，一戒，二定，三慧，四陀羅尼。各各
增一至十。大光普照莊嚴品第七，又說八種大
光普照，一念，二意，三解，四法，五智，六諦，七神通，八
修行。前七各有八種，修行有九種。般若根本事
業莊嚴品第八，為般若峰菩薩，廣說般若母，及般
若所生事業。為無畏辯才菩薩，說般若峰得名往
因。陀羅尼功德軌儀品第九，為金剛手菩薩，說
唵字三和合義，謂婀烏莽。金剛手問，諸佛等視眾
生，云何但言守護國主？佛言，譬如醫嬰孩病，令母
服藥。次說金剛城大曼荼羅軌儀法則，金剛手次
說陀羅尼供養及念誦法，佛讚助之。兼明陀羅尼
具足六度，又明六年苦行，不得菩提。於月輪中作
唵字觀，乃成菩提。阿闍世王受記品第十，王問，
陀羅尼及曼荼羅，既有無量功德，何以國中災難
無量？佛出其過，兼說迦葉佛時，訖哩枳王所得二
夢，皆釋迦佛末法時兆。王又問曰，諸惡眾生，入三
塗等，云何得知？誰人曾見？佛言，當墮地獄，有十五
相；當生餓鬼，有八種相；當生畜生，有五種相；當生
人天，各有十相。王竊思念，是實是虛，忽見地獄種
種惡相。方乃決定歸佛法僧，誓持五戒，以菩提心，
迴向眾生。佛讚慰言，譬如團鐵，投水沈沒；若為缽
器，置水則浮；有智慧人，如彼缽器，不沈苦海。如
來囑累品第十一，文殊師利廣歎陀羅尼門，佛為
較量持經功德，唱募流通。七十俱胝菩薩，四天王，
釋提桓因，大梵天王兜率陀天子，商主天子，魔王
波旬，蘇夜魔天王，慈氏菩薩，大迦葉波，各各發願，
佛讚印之。文殊師利請問經名。佛言具千名字，略
舉十名。文殊復問，乃決定說今一名。
按此經所談法相義理，與大集經第二陀羅尼
自在王菩薩品全同。但次第稍異耳。文理兼暢，
最宜流通。
七佛所說神咒經（四卷）　（一名廣濟眾生神咒）　（南景北羊）
開元附東晉錄
七佛各說咒，菩薩各說咒，諸天仙星等各說咒。菩
薩各說誓願，各說偈，金剛藏菩薩說五疑，五信，二
十五王三昧，護戒歸神，護伽藍十八神，并四天王
所說大神咒經。
一切如來正法秘密篋印心陀羅尼經（八紙）　（南力北忠）
宋北印土沙門施護譯
佛在摩竭提國，應無垢妙光婆羅門請，中路見一
舊塔，旋遶供養，悲泣雨淚，十方諸佛，亦皆雨淚。金
<pb n="43"/>
剛手菩薩請問其故。佛乃說此心咒，勸人造塔供
養。
一切如來心秘密全身舍利寶篋印陀羅尼經（五紙
半）　（南流北興）
唐北天竺沙門大廣智不空譯
與上經同本。
佛說聖曜母陀羅尼經（三紙半）　（南臨北則）
宋中印土沙門法天譯
佛在阿拏迦嚩帝大城，金剛手菩薩啟請說咒，擁
護眾生，不為諸惡星宿所害。
聖無能勝金剛火陀羅尼經（三紙半）　（南命北則）
宋中印土沙門法天譯
佛在妙高山，敕金剛手菩薩說咒，安慰天龍夜叉
等。
佛說大金剛香陀羅尼經（三紙）　（南薄北臨）
宋北印土沙門施護譯
但有一咒，降伏諸天宿曜，無餘儀軌。
佛說智光滅一切業障陀羅尼經（三紙）　（南命北則）
宋北印土沙門施護譯
佛在日月天子宮，說佛菩薩名，及咒。普賢菩薩言，
二十一日六時持誦，至心懺悔，能破壞阿毘地獄。
復說一咒以擁護之。
佛說智炬陀羅尼經（三紙欠）　行
唐于闐國沙門提雲般若等譯
佛在日月宮中，四方佛皆來集。日月天子請陀
羅尼，諸佛菩薩同聲說咒。普賢菩薩讚勸受持。
與上經同。
諸佛集會陀羅尼經（三紙餘）　行譯人同上
佛在恒伽河邊，為眾生除死怖。彈指集十方佛，同
聲說咒。金剛密跡，及四天王，亦各說咒。次說壇法。
佛說一切如來金剛壽命陀羅尼經（二紙）　（南流北興）
唐南天竺沙門金剛智與智藏譯
與上經同。而無壇法。
息除中夭陀羅尼經（二紙餘）　（南力北忠）
宋北印土沙門施護譯
亦同上經。
十二佛名神咒較量功德除障滅罪經（五紙餘）　（南必北能）
唐北天竺沙門闍那崛多譯
佛為彌勒說東方三佛。餘九方各一佛名。及陀羅
尼。
佛說稱讚如來功德神咒經（二紙餘）　仝上
唐大薦福寺沙門釋義淨譯
與上經同。而文稍略。
東方最勝燈王如來助護持世間神咒經（十一紙半）　（南莫北罔）
隋北天竺沙門闍那崛多譯
佛在祇園，東方最勝燈王如來，遣二菩薩來此說
咒。次阿逸多菩薩，文殊釋迦菩薩，及四天王，亦各
說咒。
佛說持句神咒經（二紙餘）　（南莫北罔）　（亦云陀羅尼句經）
吳月支國優婆塞支謙譯
佛說陀鄰尼缽經（二紙）　仝上
東晉西域沙門竺曇無蘭譯
聖最上燈明如來陀羅尼經（六紙）　忠
宋北印土沙門施護譯
三經並與前同。
閱藏知津卷第十二
　（奉
佛弟子沈書準捐資十六兩敬刻
閱藏知津壹冊八卷之十二計四卷所異法身
　慧命量等虛空次祈　先嚴慈同生蓮域又
　願法界眾生不離文字得解脫性）

<sarticle><article>閱藏知津卷第十三</article></sarticle>
<pb n="44"/>
北天目沙門釋智旭彙輯
<other>大乘經藏　方等部第二之十二</other>
佛說華積樓閣陀羅尼經（三紙欠）　（南臨北命）
宋北印土沙門施護譯
佛在阿耨達龍王宮，師子遊戲菩薩問佛功德及
供養佛功德，佛為分別并說咒勸持。
華積陀羅尼神咒經（二紙餘）　（南莫北能）
吳月支國優婆塞支謙譯
師子奮迅菩薩所問經（二紙）　仝上
附東晉錄
佛說華聚陀羅尼咒經（二紙餘）　仝上
附東晉錄
三經並與前同。
拔濟苦難陀羅尼經（一紙半）　（一名勝福往生淨土經）　行
唐大慈恩寺沙門釋玄奘譯
佛在逝多林，不可說莊嚴菩薩請問救濟苦眾生
法。佛為說不動如來、滅惡趣王如來，二咒。
佛母大孔雀明王經（三卷）　（南改北知）
唐北天竺沙門大廣智不空譯
佛在祇園，莎底苾芻為眾破薪，被黑蛇螫，苦痛之
極，阿難白佛求救。佛為說大孔雀咒，并諸神諸天
諸佛菩薩名，及神咒，救之。與今流通本同。
佛說孔雀王咒經（二卷）　（南必北過）
蕭梁扶南國沙門僧伽婆羅譯
與前經同，而稍略。
佛說大孔雀咒王經（三卷）　（南改北知）
唐大薦福寺沙門釋義淨譯
亦與前同，而華梵音聲稍別。
佛說大孔雀王神咒經（四紙欠）　（南必北過）
東晉西域沙門帛尸梨蜜多羅譯
佛說大孔雀王雜神咒經（十二紙半）　仝上
東晉西域沙門帛尸梨蜜多羅重譯
大金色孔雀王咒經（一卷）　仝上
姚秦北天竺沙門鳩摩羅什譯
已上三經皆即前經中之少分。
佛說大孔雀明王畫像壇場儀軌（四紙餘）　（南學北杜）
唐北天竺沙門大廣智不空譯
應與前經並流通。
菩提場莊嚴陀羅尼經（一卷）　不譯人同上
佛住廣博大園，因毘鈕達多婆羅門求子，為說陀
羅尼，種植一切善根，能滿一切意願。
佛說大乘聖無量壽決定光明王如來陀羅尼經（五紙）
　（南竭北力）
宋中印土沙門法天譯
佛向妙吉祥菩薩說：西方無量壽佛陀羅尼，能增
壽命，得大利益。
佛說無能勝旛王如來莊嚴陀羅尼經（三紙）　（南竭北忠）
宋北印土沙門施護譯
佛在忉利天宮，帝釋與脩羅戰敗，請問於佛：佛為
說咒，書此陀羅尼置旌旗上，一切怨敵，無能勝者。
佛說聖莊嚴陀羅尼經（上下合卷）　（南臨北命）譯人同上
佛在迦毘羅城，羅睺童子臥時，被惡羅剎所嬈。佛
為說咒護之，又說結界陀羅尼，慈氏、梵王，亦各說
咒，佛更敕一切天龍鬼神，各說自明。
佛說寶帶陀羅尼經（八紙欠）　（南斯北夙）譯人同上
與上經同。
大吉義神咒經（二卷）　行
元魏昭玄統沙門釋曇曜譯
先說歸命燒香請三寶及天龍各各咒法，次明天
阿脩羅共戰，帝釋軍敗，請救於佛，佛為說大結界
咒。次有一切天龍鬼神，次第助佛說咒，既說咒已，
佛乃說持咒所辦之法。
金剛光燄止風雨陀羅尼經（一卷）　（南羊北維）
<pb n="45"/>
唐南印度沙門菩提流志譯
佛，及大身孽嚕荼，并諸天王，各說調伏惡龍止風
雨法。
佛說聖多羅菩薩經（五紙欠）　（南興北深）
宋中印土沙門法賢譯
佛在香醉山，為五髻乾闥婆王，說聖多羅菩薩咒，
及頌讚持者得生極樂國。
聖觀自在菩薩一百八名經（四紙餘）　（南盡北則）
宋中印土沙門天息災譯
佛在補怛洛迦山說，持者亦生極樂世界。
毘俱胝菩薩一百八名經（三紙餘）　（南盡北則）
宋中印土沙門法天譯
佛說菩薩一百八名咒，持者得生極樂世界。
佛說大吉祥陀羅尼經（一紙）　（南興北深）
宋中印土沙門法賢譯
佛在蘇珂嚩帝佛剎，觀自在菩薩請說神咒，令眾
生獲大富貴。
佛說大吉祥天女十二契一百八名無垢大乘經（六紙
餘）　（南流北興）
唐北天竺沙門大廣智不空譯
佛住安樂世界向無畏觀自在菩薩，說三十八吉
祥如來名號，及十二契一百八名無垢讚歎真言。
佛說大吉祥天女十二名號經（一紙餘）　仝上
唐北天竺沙門大廣智不空譯
佛住極樂世界，為觀自在菩薩說此咒，能除貧窮
一切不祥。
大乘八大曼拏羅經（一紙半）　（南夙北臨）
宋中印土沙門法賢譯
佛在補陀落迦山，寶藏月光菩薩請說，先於中心
安佛，次安八大菩薩，所謂觀自在、慈氏、虛空藏、普
賢、金剛手、曼殊室哩、除蓋障、地藏，共有九咒。
佛說八大菩薩曼荼羅經（二紙半）　（南淵北斯）
唐北天竺沙門大廣智不空譯
與上經同，而後有八大菩薩讚。
無垢淨光大陀羅尼經（一卷）　（南莫北彼）
唐睹貨邏國沙門彌陀山等譯
佛在迦毘羅城精舍，劫比羅戰荼婆羅門七日後
當命終，有善相師答之，因恐懼來見佛，佛敕令修
理古塔，念誦神咒，增長命根，生極樂國，乃至成佛，
遂廣說造塔及咒法。
聖佛母小字般若波羅密多經（三紙欠）　（南竭北忠）
宋中印土沙門天息災譯
佛在鷲峰山，聖觀自在菩薩請佛說此小字般若
真言，復說勝妙般若波羅密多陀羅尼。
諸佛心印陀羅尼經（一紙半）　（南盡北則）
宋中印土沙門法天譯
佛在兜率天，說二咒。聞者不生魔界，速證菩提。
諸佛心陀羅尼經（二紙餘）　行
唐大慈恩寺沙門釋玄奘譯
佛於如來境為菩薩說。彙門云，與上經同。
消除一切閃電障難隨求如意陀羅尼經（三紙半）　忠
宋北印土沙門施護譯
佛在舍衛國，向阿難說四方電名，并說神咒，觀自
在、金剛手、梵王、帝釋、四王亦各說咒，佛又敕龍王
等而說一咒。
佛說如意摩尼陀羅尼經（三紙）　（南盡北則）譯人同上
與上經同
虛空藏菩薩問七佛陀羅尼經（一卷）　（南莫北罔）
附梁錄
佛在雞羅莎山頂，一比丘為惡病所持，一比丘為
惡鬼所持，虛空藏菩薩請佛哀救，佛現神力，七佛
皆於空中，各說一咒。
如來方便善巧咒經（八紙半）　仝上
<pb n="46"/>
隋北天竺沙門闍那崛多譯
與上經同。
聖虛空藏菩薩陀羅尼經（六紙餘）　（南力北忠）
宋中印土沙門法天譯
二比丘裸形叫喚，虛空藏問佛，佛召七佛各說
一咒，虛空藏亦說一咒，亦與上經同。
佛說救拔燄口餓鬼陀羅尼經（三紙餘）　（南淵北斯）
唐北天竺沙門大廣智不空譯
佛在尼拘律園，阿難獨居，念所受法，於夜三更，見
燄口餓鬼，怖而問佛。佛為說無量威德自在光明
勝妙力陀羅尼。即今變食真言。并說多寶、妙色身、
廣博身、離怖畏，四如來名。若施鬼等，持七遍，施仙
等，持二七遍。供三寶，持二十一遍。燄口法始於此。
佛說救面然餓鬼陀羅尼神咒經（三紙半）　（南行北念）
唐于闐國沙門實叉難陀譯
與上經同，而無四佛名號。
佛說甘露經陀羅尼（七行）　仝上譯人同上
即今施甘露真言。
瑜伽集要救阿難陀羅尼燄口儀軌經（一卷）　（南止北斯）
唐北天竺沙門大廣智不空譯
有啟請法，破地獄印咒各一，召餓鬼印咒各一，召
罪印咒各一，摧罪印咒各一，淨業印咒各一，懺悔
印咒各一，甘露印咒各一，開咽喉印咒各一，七如
來名號，歸依三寶，發菩提心，印咒各一，受三昧耶
戒印咒各一，施食印一，咒二，普供養印咒各一，奉
送印咒各一，今時施食，決宜依此行持。
佛說延壽妙門陀羅尼經（六紙餘）　（南興北深）
宋中印土沙門法賢譯
佛在成正覺地，金剛手菩薩請說妙咒，佛放眉光，
集十方佛讚助，及明二十功德。
護命法門神咒經（九紙半）　（南莫北罔）
唐南印度沙門菩提流志譯
與上經同，而明二十功德之後，金剛手菩薩、梵
王、帝釋、四王、鬼子母、藥叉、金剛手、大自在天子、
童子軍將、月光天子、聖觀自在、慈氏菩薩、雪山
大藥叉、金剛商羯羅天女、金剛軍、金剛使者、各
說神咒，佛普伸右手而讚印之。
善法方便陀羅尼經（五紙）　仝上
附東晉錄
金剛秘密善門陀羅尼經（四紙半）　仝上
附東晉錄
二經並與上同，而助咒少。
佛說七俱胝佛母準提大明陀羅尼經（并念誦觀行等法共十四
紙）　（南改北莫）
唐南天竺沙門金剛智譯
佛在祇園，愍念未來眾生，說過去七俱胝準提如
來等佛母準提陀羅尼。
佛說七俱胝佛母心大準提陀羅尼經（三紙）　（南改北莫）
唐中印度沙門地婆訶羅譯
七俱胝佛母所說準提陀羅尼經（一卷）　（南淵北莫）
唐北天竺沙門大廣智不空譯
二經並與上同而地婆譯缺觀行法。
佛說慈氏菩薩誓願陀羅尼經（一紙欠）　（南夙北臨）
宋中印土沙門法天譯
佛為慈氏說咒，慈氏立誓拔苦，受記。
百千印陀羅尼經（一紙餘）　行
唐于闐國沙門實叉難陀譯
共有三咒，應書供塔中。
六字大陀羅尼咒經（一紙欠）　行
附梁錄
亦是為救阿難故說。
六字咒王經（四紙餘）　（南莫北能）
附東晉錄
<pb n="47"/>
因旃陀羅女厭惑阿難，說此破之。
六字神咒王經（六紙）　仝上
附梁錄
與上經同，而咒稍多。
佛說聖六字大明王陀羅尼經（一紙半）　（南臨北命）
宋北印土沙門施護譯
佛在給孤獨園，為阿難說二咒。
佛說大護明大陀羅尼經（五紙）　（南力北忠）
宋中印土沙門法天譯
佛在沒哩際疏聚落，往吠舍離城說咒，為除災難。
聖六字增壽大明陀羅尼經（一紙半）　（南履北臨）
宋北印土沙門施護譯
佛在祇園，阿難有病，佛詣彼說咒救之。
佛說療痔病經（一紙）　當
唐大薦福寺沙門釋義淨譯
共有二咒。
佛說善樂長者經（二紙半）　（南興北深）
宋中印土沙門法賢譯
佛在迦毘羅城，為長者說清淨眼秘密大神咒，治
其眼病。
佛說能淨一切眼疾病陀羅尼經（一紙餘）　（南淵北斯）
唐北天竺沙門大廣智不空譯
與上經同。
佛說蓮華眼陀羅尼經（一紙欠）　（南盡北則）
宋北印土沙門施護譯
能除六根病。得六根清淨。
佛說寶生陀羅尼經（一紙欠）　（南命北盡）
宋北印土沙門施護譯
持誦者，滅一切罪，得天眼清淨。
佛說尊勝大明王經（三紙欠）　（南命北則）譯人同上
佛為阿難說咒，亦是過去七俱胝佛所說。
佛說金身陀羅尼經（二紙）　（南斯北夙）譯人同上
說咒，亦說功用。
佛說持世陀羅尼經（三紙餘）　行
唐大慈恩寺沙門釋玄奘譯
佛在建磔迦林，妙月長者請問除貧、愈病、滅罪、安
危之法，佛為說陀羅尼。
佛說雨寶陀羅尼經（四紙欠）　（南流北興）
唐北天竺沙門大廣智不空譯
佛說大乘聖吉祥持世陀羅尼經（七紙）　（南竭北力）
宋中印土沙門法天譯
二經並與上同。
聖持世陀羅尼經（六紙半）　（南忠北則）
宋北印土沙門施護譯
先說持法，次說諸咒，諸印。
佛說聖大總持王經（三紙半）　（南命北則）譯人同上
佛在祇園，為阿難說四咒，能知七生、十四生、二十
一生、及倍倍生事。
佛說宿命智陀羅尼經（半紙）　（南夙北臨）
宋中印土沙門法賢譯
持者能知宿命。
佛說缽蘭那賒嚩哩大陀羅尼經（二紙）　仝上
宋中印土沙門法賢譯
除惡魔鬼神，及消除災害疾疫。
佛說俱枳羅陀羅尼經（一紙餘）　仝上譯人同上
佛在祇園，為阿難說。
佛說妙色陀羅尼經（一紙欠）　仝上譯人同上
可誦之，出生飲食，施鬼神。
佛說大七寶陀羅尼經（半紙）　行
附梁錄
以七佛功德，令眾生除怖畏。
佛說栴檀香身陀羅尼經（一紙餘）　（南夙北臨）宋法賢譯
誦者，得見觀自在菩薩，亦治惡癩瘡癬。
<pb n="48"/>
佛說無畏陀羅尼經（二紙欠）　（南思北之）
宋中印土沙門法賢譯
佛為比丘眾說。
佛說施一切無畏陀羅尼經（二紙欠）　（南思北斯）
宋北印土沙門施護等譯
佛為帝釋天主說。
佛說熾盛光大威德消災吉祥陀羅尼經（一紙半）　（南思北之）
唐北天竺沙門大廣智不空譯
即流通消災經本。
佛說大威德金輪佛頂熾盛光如來消除一切災
難陀羅尼經（二紙餘）　仝上。
唐代失譯人名
與上經同。而有九曜真言。
佛說持明藏八大總持王經（五紙餘）　（南命北則）
宋北印土沙門施護譯
共說十咒。
佛說六門陀羅尼經（一紙）　行
唐大慈恩寺沙門釋玄奘譯
佛在淨居天上說咒，持者速證菩提。
佛說善夜經（三紙）　行
唐大薦福寺沙門釋義淨譯
栴檀天子覺悟比丘，令其問佛，佛為說經，并三咒。
勝幢臂印陀羅尼經（紙半）　（南得北莫）
唐大慈恩寺沙門釋玄奘譯
因大梵王，及觀世音請問，故說此咒，持者更不受
惡趣生。
妙臂印幢陀羅尼經（一紙餘）　仝上
唐于闐國沙門實叉難陀譯
與上經同。
佛說普賢菩薩陀羅尼經（二紙餘）　（南命北盡）
宋中印土沙門法天譯
普賢菩薩入三昧，一切佛摩頂讚之，乃放光說咒。
佛說十八臂陀羅尼經（一紙）　（南夙北臨）
宋中印土沙門法賢譯
為阿難說，持者，消滅根本罪業，積集無量功德。
佛說勝旛瓔珞陀羅尼經（二紙）　（南臨北命）
宋北印土沙門施護譯
佛在喜樂山頂天宮，不遠仙人住處，因大梵王啟
請，說咒拔罪。
佛說滅除五逆罪大陀羅尼經（一紙欠）　（南夙北臨）
宋中印土沙門法賢譯
為阿難說。
佛說洛叉陀羅尼經（一紙餘）　仝上譯人同上
持此咒，如持洛叉佛無異。
佛說無量功德陀羅尼經（一紙欠）　仝上譯人同上
持一洛叉，得見慈氏，持二洛叉，得見觀自在，持三
洛叉，得見無量壽佛。
佛說拔除罪障咒王經（二紙欠）　行
唐大薦福寺沙門釋義淨譯
佛於淨居天上，說諸咒法，曼殊菩薩曲為不信之
人求救濟法，佛為說此一大咒王。
佛說一切法功德莊嚴王經（十三紙餘）　行譯人同上
佛在竹林，入能斷惑離垢三昧，大地震動，大眾雲
集，執金剛請說此經，三止之後，乃說二種四法，觀
世音菩薩讚此法門，法師，及供養者，當生極樂。次
說勝妙陀羅尼，及說壇儀。
莊嚴王陀羅尼經（三紙）　行譯人同上
佛在布怛落迦山，為觀世音妙吉祥二大菩薩，說
往昔所持妙咒，持者，當生極樂國，及得無量功德，
即時大地震動，佛乃說咒，并說持法。
八名普密陀羅尼經（一紙半）　行
唐大慈恩寺沙門釋玄奘譯
佛為金剛手菩薩，說易成無損之咒。
<pb n="49"/>
佛說秘密八名陀羅尼經（一紙半）　（南興北深）
宋中印土沙門法賢譯
與上經同。
佛說如意寶總持王經（二紙餘）　（南命北則）
宋北印土沙門施護譯
佛在睹史多天宮，妙住菩薩請問：有善男子一心
受持此如意寶總持章句，何因不見不聞去來現
在世尊？佛言：以住福業故，又疑未斷故，此雖受持，
而非受持，住有為心，無善巧智，無方便故，若能心
無疑惑，決定專注，是則名為真實持者。
此經雖不說神咒，乃持神咒者之總訣也。
佛說一向出生菩薩經（一卷）　（南改北莫）
隋北天竺沙門闍那崛多譯
佛將入涅槃，敕目連集一切聲聞緣覺，又敕菩薩
集十方菩薩，舍利弗請說法，佛為說陀羅尼，及修
行種種四法，亦說過去然燈佛，阿彌陀佛，聞法得
菩提事。
佛說無量門微密持經（半卷）　（南罔北莫）
吳月支國優婆塞支謙譯
咒譯作華言。
佛說出生無量門持經（半卷）　仝上
東晉迦維羅衛國沙門佛陀跋陀羅譯
咒亦譯作華言。
阿難陀目佉尼訶離陀鄰尼經（九紙餘）　（南得北莫）
元魏北天竺沙門佛陀扇多譯
華梵雙具，止有四十八句。
阿難陀目佉尼訶離陀經（九紙）　仝上
劉宋中天竺沙門求那跋陀羅譯
止有華言四十八句。
佛說無量門破魔陀羅尼經（十紙欠）　仝上
劉宋天竺沙門功德直共玄暢譯
舍利弗陀羅尼經（七紙半）　仝上
蕭梁扶南國沙門僧伽婆羅譯
出生無邊門陀羅尼經（十三紙餘）　仝上
唐于闐國沙門釋智嚴譯
咒有八十九句。
佛說出生無邊門陀羅尼經（十紙）　（南流北興）
唐北天竺沙門大廣智不空譯
已上八經並與前同本。
閱藏知津卷第十三

<sarticle><article>閱藏知津卷第十四</article></sarticle>
北天目沙門釋智旭彙輯
<other>大乘經藏　方等部第二之十三</other>
大方廣菩薩藏文殊師利根本儀軌經（二十卷南作十二卷北作
十卷）　（南則盡北若）
宋中印土沙門天息災譯
序品第一。佛住淨光天上，放眉間光，照於開華世
界，開華主佛所妙吉祥童子，令來會中，彼佛先為
說三真言。次來至釋迦佛會，入於三昧，普召一切
佛菩薩等同來集會，妙吉祥略說真言行義法句，
從一法乃至八法。菩薩變化儀軌品第二。曼
拏羅儀則品第三。上品幀像儀則品第四。中
品幀像儀則品第五。下品幀像儀則品第六。
第四幀像儀則品第七。第一成就最上法品第
八。第二成就最上法品第九。第三成就最上
法品第十。第四淨行觀想護摩成就法品第十
一。數珠儀則品第十二。一金剛子。二印捺囉子。
三菩提子。四患子。西枝北枝東枝者，皆好，唯南枝
者，決不可用。護摩品第十三。曼拏羅成就法
大輪一字明王畫像儀則品第十四。一切法行
義品第十五。法義品第十六。隨業因果品第
十七。陰陽善惡徵應品第十八。略說大輪一
<pb n="50"/>
字品第十九。略說一字大輪王畫像成就品第
二十。一字根本心真言儀則品第二十一。妙
吉祥心麼字唵字成就法儀則品第二十二。妙
吉六字心真言品第二十三。地位時節儀則品
第二十四。執魅者儀則品第二十五。如來藏
大法寶法界相無數功德祥瑞品第二十六。生
無量功德果報品第二十七。說印儀則品第二
十八。
經文未盡。
大方廣菩薩藏經中文殊師利根本一字陀羅尼
法（三紙欠）　（南必北能）
唐迦濕蜜羅國沙門寶思惟譯
即流通護身真言也。
曼殊室利菩薩咒藏中一字咒王經（四紙半）　仝上
唐大薦福寺沙門釋義淨譯
與上經同。
佛說大陀羅尼末法中一字心咒經（十七紙）　（南羔北念）
（出文殊根本儀軌經）。
唐迦濕蜜羅國沙門寶思惟譯
具畫像法，護摩法等。
金剛頂經曼殊室利菩薩五字心陀羅尼品（十紙欠）　（出大
部）　（南行北念）
唐南天竺沙門金剛智譯
咒曰，阿囉跛者娜，具有壇法，持法。
文殊師利寶藏陀羅尼經（一卷）　（亦名文殊師利菩薩八字三昧法）
　（南景北羊）
唐南印度沙門菩提流志譯
佛在淨居天，光照文殊頂，文殊復以光照金剛密
跡主頂，金剛請問法滅之後，云何文殊廣利眾生？
佛言：當於東北方大振那國五頂山，遊行居住，有
秘密心咒，并畫像、壇印、等法，先說十八大陀羅尼，
次說八字秘密心陀羅尼曰：唵，阿末囉吽卻哳囉，
次說畫像法，壇法，印法。
聖閻曼德迦威怒王立成大神驗念誦法（六紙餘）　（南竟北稿）
唐北天竺沙門大廣智不空譯
佛於淨居天宮，命文殊師利菩薩，說威怒王勝根
本真言。
大方廣曼殊室利童真菩薩華嚴本教讚閻曼德迦
忿怒王真言阿毗遮嚕迦儀軌品（第三十一六足本尊品第二）
　（南一卷北與前二合卷）　（南學北稿）譯人同上
說忿怒王真言，成就有情，治罰難調伏者法。閻
曼德迦忿怒王品第三十二。答寂靜慧菩薩問，復
說諸調伏法。
文殊師利菩薩根本大教王經金翅鳥王品（十紙）　（南取
北止）譯人同上
佛在淨居天宮，金翅鳥王對文殊說真言密行。
文殊問經字母品（二紙）　（南不北凊）譯人同上
佛告文殊，諸法入於字母，及陀羅尼字義。
佛說最上意陀羅尼經（四紙半）　（南命北則）
宋北印土沙門施護譯
佛在救鴿城，為阿難陀，及一切大眾，說往昔傳教
比丘，遇神人說咒，神人即妙吉祥菩薩。
佛說聖最勝陀羅尼經（三紙半）　（南履北臨）譯人同上
苾芻往支那，路中見大人，知是文殊，為說神咒。
疑與上經同本。
不空罥索神變真言經（三十卷）　（南良知過北必改得）
唐南印度沙門菩提流志等譯
母陀羅尼真言序品第一，佛在補陀洛山，大眾雲
集，觀世音菩薩啟白佛已，說不空罥索心王母陀
羅尼真言。秘密心真言品第二。秘密成就真
言品第三。秘密印三昧耶品第四。法界密印
莊嚴品第五。罥索成就品第六。護摩增益品
第七。秘密灌頂品第八。三三昧耶像品第九。
<pb n="51"/>
護摩安隱品第十。清淨無垢蓮華王品第十
一。廣大解脫曼拏羅品第十二。最勝明王真
言品第十三。奮怒王品第十四。悉地王真言
品第十五。廣博摩尼香王品第十六。金剛摩
尼藥品第十七。如意摩尼瓶品第十八。如來
加持品第十九。溥遍心印真言出世間品第二
十。溥遍心印真言世間品第二十一。不思議
觀陀羅尼真言品第二十二。陀羅尼真言辯解
脫品第二十三。最上神變解脫壇品第二十四。
光燄真言品第二十五。出世解脫壇儀品第
二十六。一切菩薩敬禮解脫三昧耶真言品第
二十七。出世解脫壇印品第二十八。出世相
應解脫品第二十九。根本蓮華頂陀羅尼真言
品第三十。十地真言品第三十一。世間成就
品第三十二。蓮華頂阿伽陀藥品第三十三。
護摩成就品第三十四。根本蓮華壇品第三十
五。根本蓮華頂像品第三十六。神變密印品
第三十七。神變真言品第三十八。多羅菩薩
護持品第三十九。大眾護持品第四十。普遍
解脫陀羅尼真言品第四十一。溥遍解脫心曼
拏羅品第四十二。溥遍輪轉輪王阿伽陀藥品
第四十三。溥遍輪轉輪王神通香品第四十四。
如意阿伽陀藥品第四十五。無垢光神通解
脫三昧耶像品第四十六。大奮怒王品第四十
七。一切種族壇印品第四十八。大奮怒王字
輪壇真言三昧耶品第四十九。大奮怒王真言
護持品第五十。執金剛秘密主問疑品第五十
一。廣大明王央俱捨真言品第五十二。廣大
明王摩尼曼拏羅品第五十三。廣大明王三三
昧耶品第五十四。廣大明王阿伽陀藥品第五
十五。廣大明王央俱捨罥索曼拏羅品第五十
六。廣大明王圖像品第五十七。大可畏明王
品第五十八。然頂香王成就品第五十九。點
藥成就品第六十。護摩秘密成就品第六十一。
斫芻眼藥成就品第六十二。神變阿伽陀藥
品第六十三。召請諸天密護品第六十四。大
可畏明王像品第六十五。大可畏明王壇品第
六十六。清淨蓮華明王品第六十七。灌頂真
言成就品第六十八。灌頂曼拏羅品第六十九。
不空摩尼供養真言品第七十。祈雨法品第
七十一。清淨蓮華明王成就法品第七十二。
功德成就品第七十三。供養承事品第七十四。
明王曼拏羅像品第七十五。畝捺羅印品第
七十六。密儀真言品第七十七。囑累品第七
十八。
佛說不空罥索咒經（一卷）　（南才北過）
隋北天竺沙門闍那崛多等譯
不空罥索神咒心經（一卷）　仝上
唐大慈恩寺沙門釋玄奘譯
咒內間諸華言。
不空罥索咒心經（一卷）　仝上
唐南印度沙門菩提流志譯
佛說聖觀自在菩薩不空王秘密心陀羅尼經（九紙
半）　（南淵北斯）
宋北印土沙門施護譯
四經皆即前經之第一品。
佛說大乘莊嚴寶王經（四卷）　竭
宋中印土沙門天息災譯
佛在舍衛國，有無量菩薩，及八部男女集會，從大
地獄，出大光明，遍照園中，現大莊嚴，除蓋障菩薩，
請問因緣，佛為說聖觀自在菩薩歷劫救苦之事，
及說所住種種三昧之名，又說身諸毛孔希有功
德，普賢菩薩行十二年不得邊際，次求六字大明
<pb n="52"/>
陀羅尼，并見波羅奈城法師，最後佛告阿難，具說
伽藍中所造惡業，所招惡報。
此亦生淨土之捷徑。
佛說大方廣曼殊室利經觀自在菩薩受記品第一
（一卷）　（南取北止）
唐北天竺沙門大廣智不空譯
世尊復遍觀察淨居天宮，讚歎觀自在菩薩，授成
佛記。觀自在菩薩頂禮佛足，讚如來已，還就本座
入普光明多羅三昧，從右目瞳放光，流出妙女，普
告眾生，誓度苦海，遍遊世界，還至佛所，禮觀自在，
持青蓮華，瞻仰而住。觀自在菩薩乃說偈、說咒。
曼荼羅品第二。畫像品。第二畫像品。發遣
聖者陀羅尼。一髻羅剎陀羅尼（能令用功少，成就疾，亦是多羅
菩薩使者）。
佛說大方廣曼殊室利經觀自在多羅菩薩儀軌
經（十一紙）　（南川北止）
即前經重出。
葉衣觀自在菩薩經（七紙餘）　（南不北凊）譯人同上
佛住極樂世界，金剛手菩薩，啟請觀世音菩薩說
葉衣觀自在菩薩陀羅尼。
阿唎多羅陀羅尼阿嚕力經（一卷）　（南川北流）譯人同上
佛在給孤獨園，觀自在菩薩說真言曰：唵，阿嚕力
迦（半音呼之）娑嚩（二合引）訶（引）此是一切蓮華部心，次說
種種曼荼羅法，畫像法，護摩法，持者生極樂國。
金剛恐怖集會方廣軌儀觀自在菩薩三世最勝心
明王經（一卷）　（南川北止）譯人同上
序品第一。佛在寶峰大山宮殿，觀自在菩薩說心
真言，及頭頂眼等，共十五真言。成就事品第二。
成就如意寶品第三。療一切病品第四。一
切有情敬念品第五。義利成就品第六。成就
軌儀品第七。普通成就品第八。成就心真言
品第九。
十一面觀自在菩薩心密言念誦儀軌經（上中下合卷）
　（南馨北止）譯人同上
佛住補陀洛山，觀自在菩薩，與無量持明仙圍繞，
禮佛而坐，說自根本密言，次說澡浴焚香獻華飲
食等一切密言，又說修行儀軌，通蓮華部一切念
誦法。
千手千眼觀世音菩薩廣大圓滿無礙大悲心陀羅
尼經（一卷）　（南必北能）
唐西天竺沙門伽梵達摩譯
佛在補陀洛迦山，觀世音菩薩於大會中，密放神
通光明。總持王菩薩請問於佛。佛云：是觀世音菩
薩，為欲安樂眾生，故密放光。觀世音菩薩即啟白
於佛，然後說咒，次為大梵天王，說咒形貌相狀，及
修行法。佛又為阿難說種種求願治病方法，及略
說四十手功德。日光菩薩，月光菩薩，亦各說一咒，
護持行人。
此即流通本大悲咒也，四明尊者依經設立行
法，自宋至今，如說修者，效驗非一，所貴深信篤
行，自修自證，儻涉世諦流布，則名盛而實衰矣，
可不慎哉。
千手千眼觀世音菩薩姥陀羅尼身經（一卷）　（南必北能）
唐南印度沙門菩提流志譯
咒共十四，印共二十五，與大悲咒不同。
千眼千臂觀世音菩薩陀羅尼神咒經（上下合卷）　（有波
崙序）　仝上
唐大總持寺沙門釋智通譯
與上經同。
觀自在菩薩怛嚩多唎隨心陀羅尼經（一卷）　仝上
唐大總持寺沙門釋智通譯
佛住極樂世界，觀世音菩薩說此陀羅尼，及說四
十八印法，療一切病壇法。
<pb n="53"/>
如意輪陀羅尼經（一卷）　（此經出大蓮華金剛三昧耶加持秘密無障礙經）
　仝上
唐南印度沙門菩提流志譯
序品第一。破業障品第二。誦念法品第三。
印法品第四。共三十印。壇法品第五。佩藥品
第六。含藥品第七。眼藥品第八。護摩品第
九。囑累品第十。
觀世音菩薩秘密藏神咒經（八紙欠）　仝上
唐于闐國沙門實叉難陀譯
觀世音菩薩如意摩尼陀羅尼經（六紙欠）　仝上
唐迦濕密羅國沙門寶思惟譯
二經並與上同，而稍略。
觀自在菩薩如意心陀羅尼咒經（三紙）　仝上
唐大薦福寺沙門釋義淨譯
亦即前經第一品也，此咒即流通十小咒中第
一首。
佛說觀自在菩薩母陀羅尼經（二紙餘）　（南興北深）
宋中印土沙門法賢譯
佛在廣嚴城，普賢菩薩說此咒。
佛說一切如來名號陀羅尼經（二紙）　仝上
宋中印土沙門法賢譯
佛初成道，觀自在菩薩說咒，并說受持者當得成
佛。
觀自在菩薩說普賢陀羅尼經（三紙半）　（南淵北斯）
唐北天竺沙門大廣智不空譯
佛在靈鷲山，觀世音菩薩說一根本咒，一結界咒，
一奉請咒。
清淨觀世音菩薩普賢陀羅尼經（五紙餘）　行
唐大總持寺沙門釋智通譯
與上經同，而有畫像入壇受持法。
請觀世音菩薩消伏毒害陀羅尼經（一卷）　（南莫北能）
東晉天竺居士竺難提譯
佛在菴羅樹園，月蓋長者請佛救療毗舍離國惡
病，佛為說西方一佛二菩薩名，即得見佛菩薩，菩
薩大悲，為說神咒。
智者大師有請觀音經疏，并立行法。慈雲懺主
依此行法得除惡病，兼獲音聲辯才。
廣大蓮華莊嚴曼拏羅滅一切罪陀羅尼經（八紙半）
　（南命北盡）
宋北印土沙門施護譯
佛在鹿野苑中，梵壽國王偶至一寺，寺僧用佛頂
華鬘迎之。王受戴頭上，忽然頭痛，醫不能療。其妹
勸令見佛，佛說其故。且先說妹等夙緣。次有大意
菩薩請問用常住物果報。佛言：決墮阿毗地獄。又
問救濟之方。佛乃三請觀自在菩薩說咒，并請說
畫像、念誦、及曼拏羅儀軌。
佛說一髻尊陀羅尼經（十二紙欠）　（南思北斯）
唐北天竺沙門大廣智不空譯
佛在鷲峰，觀自在菩薩從頂化出羅剎王，說咒降
伏諸惡鬼神，并說壇法。
佛說秘密三昧大教王經（四卷）　（南息北淵）
宋北印土沙門施護譯
一切如來大乘現證三昧金剛儀軌會，世尊在三
十三天，與一百六十萬俱胝那庾多大菩薩眾，及
金剛明妃，金剛執侍天王天女等俱，金剛手菩薩
說秘密心明，及曼拏羅頌等。金剛破惡大儀軌
會，亦金剛手菩薩說。轉字輪曼拏羅會，妙吉祥
菩薩，諸欲自在菩薩，歡喜王菩薩，虛空藏菩薩，大
光菩薩，寶幢菩薩，極喜根菩薩，聖觀自在菩薩，金
剛輪菩薩，金剛法菩薩，金剛無言菩薩，金剛巧業
菩薩，金剛護菩薩，降諸魔菩薩，一切如來金剛拳
菩薩，各說大明，及曼拏羅儀軌，金剛手菩薩又說
大明，及曼拏羅儀軌，於是一切如來以偈問金剛
<pb n="54"/>
手，金剛手次第答十三問，又告梵釋諸天，令其各
說心明儀軌。
最上大乘金剛大教寶王經（上下合卷）　（南履北臨）
宋中印土沙門法天譯
佛在廣嚴城，口放光明，印捺羅部帝天子請法，佛
先為說往緣，次敕金剛手菩薩授以秘法，兼說弟
子八事，及二諦等。
妙臂菩薩所問經（四卷今作二卷）　（南盡北則）譯人同上
得勝師助伴速獲悉地分第一。妙臂菩薩以持誦
真言者得成就不成就義，問金剛手菩薩。金剛手
答言：修真言行求成就者，當須離諸煩惱，起於深
信，發菩提心，重佛法僧，信重於我，歸命大金剛族，
遠離十不善業，常離愚迷邪見，當須入彼三昧耶
大曼拏羅，承彼聖力加護，仍須發勇猛心，發菩提
心，唯信於佛，不信外道天魔等，先須求依戒德清
淨福德最勝阿闍梨，譬如種田，須依好地，若有宿
業，須取勝地，作塔安像，供養、讚歎、懺悔、持誦又須
具助伴，如車二輪。選求勝處分第二。分別數
珠持心離障分第三。菩提子，金剛子，蓮華子，木患
子，及硨磲諸寶等為珠，凡持誦時，真言印契，收攝
其心，貪瞋癡等若盛，應作不淨、慈悲、緣起、等觀，一
切善法，皆悉迴向無上菩提，如眾流皆歸於海，又
不應為小妨大，又應遠離八法，又不得喫供養殘
食，及鬼神殘食。金剛杵頻那夜迦分第四。先分
別跋折羅法，次明作障頻那夜迦，有其四部，唯大
明真言能退之，又持誦供養護摩等時，若不依法，
及闕儀則，或復行人心有疑惑，或復談說世俗間
事，彼作障者，即得其便，次說護身之法，令不得便。
分別悉地相分第五。不應於真言曼拏羅加減
傳授，亦不得以此法彼法而相迴換，當具二法，悉
地乃成。一者行人具足戒德，正勤精進，不貪嫉，不
吝惜。二者真言文句滿足，聲相分明。復次持誦不
得大急，亦勿遲緩，使聲和暢，勿高勿默，又不得心
緣異境，及與人雜語，令誦間斷。知近悉地分第
六。欲起首悉地，先須具持八戒，四日、或三日、或二
晝夜，仍須斷食，方求悉地。說成就分第七。召
請缽天說事分第八。說諸遮難分第九。說勝
道分第十。即八正道。分別諸部分第十一。說
八法分第十二。成就共有八法，上三、中三、下二、不
應求下品也。
此密宗要典。
蘇婆呼童子經（三卷）　（南羊北賢）
唐中印度沙門輸迦波羅初譯
與上經同，而較詳，但文稍不及，亦宜參看。
蘇悉地羯羅經（三卷北作四卷）　（南羊北克）譯人同上
請問品第一。忿怒軍荼利菩薩，請問執金剛。真
言相分第二。執金剛明此經五種莊嚴：一大精進，
二明王，三能除障，四能成就諸勇猛事，五能成就
一切真言。若有持誦餘真言法不成就者，當令兼
持此經根本真言。分別阿闍梨相品第三。分
別持誦真言相品第四。分別同伴相品第五。
揀擇處所品第六。分別戒法品第七。具明種種
不應為事，亦有淨水，淨土，洗浴，漱口等，一切真言。
供養華品第八。塗香藥品第九。分別燒香
品第十。然燈法品第十一。獻食品第十二
（各藏內元落卻三品）。分別成就品第十六。奉請品第十
七。供養品第十八。光顯品第十九。本尊灌
頂品第二十。祈請品第二十一。受真言品第
二十二。滿足真言品第二十三。增力品第二
十四。護摩品第二十五。備物品第二十六。
成諸相品第二十七。取物品第二十八。淨物
品第二十九。物量品第三十。灌頂壇品第三
十一。光物品第三十二。分別悉地時分品第
<pb n="55"/>
三十三。圓備成就品第三十四。奉請成就品
第三十五。補闕少法品第三十六。被偷成就
物卻徵法品第三十七。成就具支法品第三十
八。（此亦密宗要典）
金剛頂瑜伽念珠經（一紙餘）　（於十方廣頌中略出）　（南川北澄）
唐北天竺沙門大廣智不空譯
佛敕金剛手菩薩，說念珠功德勝利。
佛說金剛手菩薩降伏一切部多大教王經（三卷）　（南履
北淵）宋中印土沙門法天譯
純說降伏成就法。
金剛恐怖集會方廣軌儀觀自在菩薩三世最勝心
明王大威力烏樞瑟摩明王經（三卷）　（南川北止）
唐北天竺沙門阿質達霰譯
摩醯首羅大部多主請問，金剛手菩薩為說烏樞
瑟摩秘密曼荼羅法，能成一切種種事業。
金剛手光明灌頂經最勝立印聖無動尊大威怒王
念誦儀軌法品（十二紙）　（南優北鍾）
唐北天竺沙門大廣智不空共遍智譯
金剛手菩薩，說聖者無動心，及立印，結界，護摩等
法。
聖迦抳忿怒金剛童子菩薩成就儀軌經（三卷北作二卷）
　（出蘇悉地經大明王教中第六品）　（南取北言）
唐北天竺沙門大廣智不空譯
金剛手菩薩，已說蘇悉地諸真言軌則律儀教法，
又為未來國王，正法治國，生清淨信，尊敬三寶者，
又為外道不信因果，毀謗三寶者，說息災增益愛
敬降伏等法，令知佛法有大威德，神通自在，知諸
菩薩，具一切智，是故說此無比大威德聖迦抳忿
怒之法。
大乘方廣曼殊室利菩薩華嚴本教讚閻曼德迦忿
怒王真言大威德儀軌品（第三十三紙）　（南竟北稿）
譯人同上
金剛手菩薩，讚說忿怒王真言。
佛說妙吉祥瑜伽大教金剛陪囉嚩輪觀想成就儀
軌經（一卷）　（南夙北言）
宋中印土沙門法賢譯
曼拏羅分第一。一切成就法分第二。觀想分
第三。畫像儀軌分第四。護摩法分第五。觀
想成就分第六。
金剛薩埵說頻那夜迦天成就儀軌經（四卷）　（南薄北思）
宋中印土沙門法賢譯
純說種種成就法。
穢跡金剛說神通大滿陀羅尼法術靈要門經（三紙餘）
　（南馨北凊）
唐北天竺沙門無能勝譯
佛臨涅槃，化現力士降螺髻大梵，說咒。
穢跡金剛法禁百變法門經（四卷）　（南馨北凊）
唐北天竺沙門阿質達霰譯
即續前經，明諸符印。
佛說金剛香菩薩大明成就儀軌經（三卷）　（南薄北思）
宋北印土沙門施護譯
佛在睹史多天，金剛手菩薩請說。
佛說虛空藏菩薩能滿諸願最勝心陀羅尼求聞持
法（四紙）　（出金剛頂經成就一切義品）　行
唐中印土沙門輸迦波羅譯
佛從諸波羅密平等三摩地起說咒，并壇法，印法。
聖多羅菩薩一百八名陀羅尼經（六紙餘）　（南忠北則）
宋中印土沙門法天譯
多羅菩薩，說一咒，自在天王，說一咒。
香王菩薩陀羅尼經（二紙）　行
唐大薦福寺沙門釋義淨譯
一咒，二行法，誦者大獲果報。
增慧陀羅尼經（一紙欠）　（南履北臨）
<pb n="56"/>
宋北印土沙門施護譯
大慧菩薩住須彌山頂，童子相菩薩請說此咒。
佛說大摩里支菩薩經（七卷南作五卷北作四卷）　（南臨北盡）
宋中印土沙門天息災譯
佛在給孤獨園，先為苾芻說菩薩名，及咒，次說種
種護摩儀軌。
佛說摩利支天陀羅尼咒經（二紙欠）　（南改北盡）
附梁錄
佛說末利支提婆華鬘經（一卷）　（南言北盡）
唐北天竺沙門大廣智不空譯
佛在祇園，因舍利子問，故說。
佛說摩利支天經（三紙餘）　（南思北盡）譯人同上
三經並從前經出。
佛說最上秘密那拏天經（上中下仝卷）　（南溫北澄）
宋中印土沙門法賢譯
最上成就儀軌分第一。佛在毗沙門宮，放光加被
那拏天，令說心明。成就儀軌分第二。最上成
就儀軌分第三。最上曼拏羅儀軌成就法分第
四。最上成就畫像儀軌分第五。最上成就供
養大明分第六。最上成就印相大明分第七。
最上成就敬愛護摩法分第八。大明曼拏羅成
就儀軌分第九。
佛說寶藏神大明曼拏羅儀軌經（上下合卷）　（南命北比）
宋中印土沙門法天譯
佛在楞伽國中說。
速疾立驗摩醯首羅天說阿尾奢法（四紙）　（南學北杜）
唐北天竺沙門大廣智不空譯
那羅延天，請摩醯首羅天，說迦樓羅使者成辦世
間事法。
大藥叉女歡喜母并愛子成就法（九紙半）　仝上
唐北天竺沙門大廣智不空譯
佛在竹林，大藥叉女名歡喜者，說自心陀羅尼，及
愛子陀羅尼成就法，饒益有情。
訶利帝母真言法（三紙欠）　（南無北隸）譯人同上
藥叉女向佛說真言，保胎求男女等法。
佛說護諸童子陀羅尼咒經（三紙半）　行
元魏北天竺沙門菩提留支譯
大梵天王說鬼神名，及說咒，以護童子，佛亦為說
一咒。
囉嚩拏說救療小兒疾病經（八紙餘）　（南夙北臨）
宋中印土沙門法賢譯
說十二曜母鬼執魅小兒之相，及說祭祀咒法。
千轉大明陀羅尼經（三紙）　（南臨北命）
宋北印土沙門施護譯
帝釋在佛前說咒。
佛說毗沙門天王經（七紙）　（南臨北盡）
宋中印土沙門法天譯
佛在給孤獨園，毗沙門天王於初夜分來說神咒，
衛護行人，佛囑比丘受持。
阿吒婆拘鬼神大將上佛陀羅尼經（四紙餘）　行
附梁錄
與幻師咒緣起同，而說咒人，及咒，皆不同。
寶賢陀羅尼經（一紙半）　（南興北深）
宋中印土沙門法賢譯
佛在祇園，寶賢大夜叉王獻咒，安樂貧苦眾生。
幻師颰陀神咒經（一紙餘）　（亦云玄師颰陀所說神咒經）　行
東晉西域沙門竺曇無蘭譯
因救毒蛇咬，鬼神嬈，賊所劫，比丘，故說。
佛說大愛陀羅尼經（一紙欠）　（南夙北臨）
宋中印土沙門法賢譯
佛在祇園，大愛海神對佛說咒，解脫大海危難。
佛說陀羅尼集經（十二卷今作十三卷）　（有玄楷序）　（南得能北忘罔）
唐中天竺沙門阿地瞿多譯
<pb n="57"/>
大神力陀羅尼經，釋迦佛頂三昧陀羅尼品一卷。
一切佛部一卷，內有阿彌陀佛大思惟經（十紙欠應
流通）。大輪金剛陀羅尼，誦三七遍，即當入一切壇，
不成盜法。金剛杵功能法相品。般若波羅密
多部一卷。觀世音部三卷半十一面觀世音神
咒。千轉觀世音菩薩心印咒。觀世音毗俱知
菩薩三昧法印咒品。馬頭觀世音菩薩法印咒
品。諸大菩薩法會印咒品半卷。金剛部三卷。
諸天部二卷摩利支天經。功德天法。諸天
等獻佛助成三昧法印咒品。諸佛大陀羅尼都
會道場印咒品一卷。
佛說十一面觀世音神咒經（九紙欠）　（南改北能）
字文周優波國沙門耶舍崛多等譯
此經名金剛大道場神咒，有十萬偈成部，略出
十一面觀世音一品。出集經第四卷。
十一面神咒心經（八紙）　仝上
唐大慈恩寺沙門釋玄奘譯
與上經同。
千轉陀羅尼觀世音菩薩咒經（二紙）　仝上
唐大總持寺沙門釋智通譯
出集經第五卷。
六字神咒經（二紙半）　（出集經第六卷內與文殊根本經中咒同）　仝上
唐南印度沙門菩提流志譯
大聖大歡喜雙身毗那耶迦法（二紙半）　（南學北杜）
唐北天竺沙門大廣智不空譯
出陀羅尼集第十一諸天下卷。
佛說大普賢陀羅尼經（一紙半）　行
開元附梁錄
根本咒一，治病咒六。
佛說消除一切災障寶髻陀羅尼經（三紙半）　（南夙北臨）
宋中印土沙門法賢譯
佛告阿難，帝釋與脩羅戰敗求救，說咒與之。
大寒林聖難拏陀羅尼經（四紙餘）　（南力北忠）
宋中印土沙門法天譯
羅睺羅於寒林中，多被擾惱，佛為說咒。
佛說檀持羅麻油述經（一紙餘）　行
東晉西域沙門竺曇無蘭譯
羅云夜被鬼神嬈，佛為說咒護之，似與上經同。
佛說摩尼羅亶經（二紙半）　行譯人同上
灌頂神咒經第八卷別出。
佛說穰麌梨童女經（三紙餘）　（南流北興）
唐北天竺沙門大廣智不空譯
佛在祇園，為苾芻說香醉山童女，所宣陀羅尼，能
治世間一切諸毒。
佛說安宅神咒經（三紙半）　行
出後漢錄
佛在祇園，為離車長者子說。
佛說息除賊難陀羅尼經（一紙欠）　（南興北深）
宋中印土沙門法賢譯
佛在摩伽陀國，阿難怖賊，佛為說結界咒。
佛說辟除賊害咒經（半紙餘）　行
附東晉錄
佛說咒時氣病經（半紙）　行
東晉西域沙門竺曇無蘭譯
佛說咒齒經（七行）　行譯人同上
佛說咒目經（四行）　行譯人同上
佛說咒小兒經（五行）　行譯人同上
五經並如題可知。
佛說除一切疾病陀羅尼經（一紙欠）　（南淵北斯）
唐北天竺沙門大廣智不空譯
佛在給孤獨園，向阿難說。
佛說辟除諸惡陀羅尼經（一紙餘）　（南夙北臨）
宋中印土沙門法賢譯
<pb n="58"/>
能除毒蟲等難。
咒三首經（半紙）　（南改北能）
唐中印度沙門地婆訶羅譯
大輪金剛陀羅尼一。日光菩薩咒二。摩利支
天咒三。
梵本大悲神咒（二紙餘）
不出譯人名
前後無文。
咒五首經（一紙餘）　（南改北能）
唐大慈恩寺沙門釋玄奘譯
能滅眾罪千轉陀羅尼咒一。六字咒二。七俱
胝佛咒三。一切如來隨心咒四。觀自在菩薩
隨心咒五。
種種雜咒經（七紙）　（南改北莫）
隋北天竺沙門闍那崛多譯
妙法蓮華經內咒六首。旋塔滅罪陀羅尼。禮
拜滅罪，命終諸佛來迎咒。供養三寶咒。觀世
音懺悔咒。金剛咒蛇咒。坐禪安隱咒。咒腫
咒。金剛咒。治惡鬼病。千轉陀羅尼。第一滅
罪清淨咒。第二咒。第三咒。第四咒。七俱
胝佛神咒。隨一切如來意神咒。六字陀羅尼
咒。歸依三寶咒。
最勝佛頂陀羅尼（二紙餘）　（南竭北忠）
宋中印土沙門法天譯
但有咒八十八句，前後無文。
大金剛妙高山樓閣陀羅尼（七紙半）　（南命北盡）
宋北印土沙門施護譯
純咒無文。
金剛摧碎陀羅尼（二紙）　（南思北斯）
宋中印土沙門慈賢譯
佛說無量壽大智陀羅尼（八行）　（南興北深）
宋中印土沙門法賢譯
佛說宿命智陀羅尼（四行半）　仝上譯人同上
佛說妙吉祥菩薩陀羅尼（二紙）　仝上譯人同上
佛說慈氏菩薩陀羅尼（五行）　仝上譯人同上
佛說虛空藏菩薩陀羅尼（七行）　仝上譯人同上
六經皆純咒無文唯妙吉祥陀羅尼前有偈讚。
拔一切業障根本得生淨土神咒（九行）　（出小無量壽經）　貞
劉宋中天竺沙門求那跋陀羅重譯
與流通本句讀稍別。
陀羅尼門諸部要目（四紙欠）　（南竟北隸）
唐北天竺沙門大廣智不空譯
明瑜伽本經，有五部，及四曼拏羅，四印，四眼，一百
二十護摩等事要目。
閱藏知津卷第十四
　　　　　　　（比丘照方助銀四兩）

<sarticle><article>閱藏知津卷第十五</article></sarticle>
北天目沙門釋智旭彙輯
<other>大乘經藏　方等部第二之十四（已下儀軌</other>
金剛頂經一切如來真實攝大乘現證大教王經（二卷）
　（南優北亦）
唐北天竺沙門大廣智不空譯
深妙秘密金剛界大三昧耶修習瑜伽儀第一
金剛界大曼拏羅毘盧遮那一切如來族秘密心
地印真言羯摩部第二。三昧耶部第三。供養
部第四。
即佛說一切如來真實攝大乘現證三昧大教
王經第一分修習儀軌也。
金剛頂瑜伽中略出念誦經（四卷）　（南景北念）
唐南天竺沙門金剛智譯
從臥起時印咒，乃至觀五佛出生一切金剛菩薩，
及入壇灌頂等法。
<pb n="59"/>
金剛頂瑜伽金剛薩埵五秘密修行念誦儀軌（一卷）
　（南竟北稿）
唐北天竺沙門大廣智不空譯
演頓證如來內功德秘要。
金剛頂瑜伽經十八會指歸（八紙餘）　（南無北隸）
譯人同上
說十八會修行教法大意。
金剛頂瑜伽三十七尊禮（三紙半）　（南竟北隸）譯人同上
說禮佛菩薩名號，及懺悔發願文。
一切秘密最上名義大教王儀軌（上下仝卷）　（此於瑜伽大部中略
出）　（南竟北杜）
宋北印土沙門施護譯
解釋一切秘密最上名義。
妙吉祥平等瑜伽秘密觀身成佛儀軌（一卷）　（南優北鍾）
宋中印土沙門慈賢譯
依經具明課誦法事。
妙吉祥平等觀門大教王經略出護摩儀（七紙）　（南優北隸）
譯人同上
一訕底（此言息災），當作圓鑪，二補瑟置（此言增益，或言富貴），鑪如
半月，或作八角，三嚩舍（此言敬愛），鑪作四角，四阿尾左
囉（此言降伏），鑪作三角，鑪中燒一切物而作供養，各有咒
印，名為護摩，或翻火祭。
金剛王菩薩秘密念誦儀軌（十一紙欠）　（南無北稿）
唐北天竺沙門大廣智不空譯
說毘盧遮那如來三密修行大印等法。
金剛頂經瑜伽修習毘盧遮那三摩地法（一卷）　（南無北鍾）
唐南天竺沙門金剛智譯
說禮佛，五悔，修供，觀心，等法。
不空罥索毘盧遮那佛大灌頂光真言（一紙半）　（南思北斯）
唐北天竺沙門大廣智不空譯
說灌頂光真言求成就法，能滅重罪，能生極樂，即
流通小祝延咒。
大毘盧遮那成佛神變加持經略示七支念誦隨行
法（三紙欠）　（南學北杜）譯人同上
於彼經第七卷中略出，有七咒印。
大日經略攝念誦隨行法（三紙餘）　（亦名五支略攝念誦要行法）
　（南學北杜）譯人同上
有五咒印。
一字佛頂輪王念誦儀軌（七紙半）　（南優北鍾）譯人同上
與一字奇特佛頂經後所附儀軌同。
瑜伽翳迦訖沙囉烏瑟尼沙斫訖羅真言安怛陀那
儀則一字頂輪王瑜伽經（五紙半）　（南竟北既）譯人同上
概不出咒印，皆指本部，及餘部。
金剛頂瑜伽護摩儀軌（一卷）　（南無北隸）
唐師子國沙門釋智藏譯
總說五類護摩儀軌不同，一息災，二增益，三降伏，
四鉤召，五敬愛。
一字金輪王佛頂要略念誦法（三紙半）　（通諸佛頂）　（南學北杜）
唐北天竺沙門大廣智不空譯
內一字輪王根本咒，與一字佛頂輪王念誦儀軌
中根本咒同。
佛頂尊勝陀羅尼念誦儀軌（八紙）　（南無北稿）譯人同上
明結壇等法，及四成就法。
阿閦如來念誦供養法（十一紙餘）　仝上譯人同上
初有偈，總攝行法，後一一別出。
金剛壽命陀羅尼念誦法（二紙餘）　（南學北杜）
唐南天竺沙門金剛智共不空譯
報身佛從第四禪下須彌頂，一切如來請轉法輪，
入忿怒三摩地，流出降三世金剛菩薩，苦治大自
在天已，次入慈愍大悲三昧耶，說金剛壽命陀羅
尼，令摩醯首羅復還得蘇，證得八地，并說持誦之
法。
佛說持明藏瑜伽大教尊那菩薩大明成就儀軌經
<pb n="60"/>
（四卷今作二卷）　（南夙北思）
龍樹菩薩於持明藏略出
宋中印土沙門法賢譯
大明成就分第一。觀智成就分第二。造幀像
分第三。作曼拏羅法分第四。護摩法分第五。
持誦法分第六。即持准提咒法也。
佛說觀想佛母般若波羅蜜多菩薩經（二紙欠）　（南盡北則）
宋中印土沙門天息災譯
有咒，有觀門。
聖八千頌般若波羅蜜多一百八名真實圓義陀羅
尼經（二紙餘）　（南思北斯）
宋中印土沙門施護等譯
說般若一百八名，及陀羅尼。
仁王護國般若波羅蜜多經道場念誦儀軌（一卷）　（有慧
靈序）　（南優北鍾）
唐北天竺沙門大廣智不空譯
第一明五菩薩現威德（分為五方）。第二建立曼荼羅
軌儀。第三入道場軌儀（分為十科）。第四釋陀羅尼
文字觀行法。第五明陀羅尼觀想布字輪。
成就妙法蓮華經王瑜伽觀智儀軌（一卷）　（南學北杜）
唐北天竺沙門大廣智不空譯
先有歸命二十八品頌，次明欲成就此法者，須具
四緣，一親真善知識，二聽聞正法經王，三如理作
瑜伽觀，四隨法行修於奢摩他毘缽舍那。
金剛頂蓮華部心念誦儀軌（一卷）　（南無北鍾）譯人同上
先歸命禮普賢，乃至觀身如普賢等。
大樂金剛薩埵修行成就儀軌（十二紙）　（出吉祥勝初教王瑜伽經）
　（南竟北杜）譯人同上
為令菩薩不受勤苦，安樂相應，以妙方便，速疾成
就，故說。
金剛頂瑜伽降三世成就極深法門（三紙）　（南學北杜）
唐北天竺沙門大廣智不空同遍智譯
摧三世有毒，令即證菩提。
佛說大乘觀想曼拏羅淨諸惡趣經（二卷北作一卷）　（南薄北止）
宋中印土沙門法賢譯
理觀事儀，皆悉明備。
蘇悉地羯羅供養法（三卷今作二卷）　（南學北鍾）
唐中印度沙門善無畏譯
說護身，灑身，塗地，除萎華，三摩耶灌頂，結髮，獻水，
乃至五淨等。各有真言，手印，三部或通或別之不
同。
不空罥索心咒王經（三卷北作二卷）　（南才北過）
唐迦濕密羅國沙門寶思惟譯
成就尊者說不空神咒功德分第一。成就受持
供養神咒法分第二。成就親見聖觀自在菩薩
法分第三。成就畫像幀法分第四。成就使者
能辦事法分第五。成就驅策僮僕使者分第六。
成就吉祥瓶法分第七。成就策使羅剎童子
分第八。成就使死屍取伏藏分第九。成就入
婇女室分第十。成就眼藥分第十一。成就除
鬼著病法分第十二。成就入壇法分第十三。有
地壇，國壇，民壇三種不同。成就調伏諸龍得自
在分第十四。成就見不空罥索王法分第十五。
成就見如來法分第十六。
不空罥索陀羅尼經（二卷）　仝上　（有波崙序）
唐北天竺婆羅門李無諂譯
一十六品，與上經同，末後心印品第十七，沙門
慧日翻，續附，總有二十二印法。
瑜伽蓮華部念誦法（六紙欠）　（南優北鍾）
唐北天竺沙門大廣智不空譯
亦觀自在門。
佛說一切佛攝相應大教王經聖觀自在菩薩念誦
儀軌經（八紙餘）　（南夙北止）
<pb n="61"/>
宋中印土沙門法賢譯
導生極樂。
金剛頂瑜伽千手千眼觀自在菩薩修行儀軌經（二卷）
　（南無北英）
唐北天竺沙門大廣智不空譯
中唯白衣，大白，多羅，及根本四咒前五六句，與流
通大悲咒略同。
大悲心陀羅尼修行念誦略儀（七紙欠）　（南優北隸）
譯人同上
不出大悲章句，但云真言如文。
觀自在菩薩如意輪瑜伽念誦法（九紙半）　（南學北杜）
譯人同上
先有偈，及種種印咒，次誦如意輪根本，心，隨心，三
咒。
觀自在如意輪菩薩瑜伽法要（十紙）　（出大部）　（南行北念）
唐南天竺沙門金剛智譯
與上瑜伽念誦法同。
觀自在菩薩如意輪念誦儀軌（七紙半）　（南竟北杜）
唐北天竺沙門大廣智不空譯
最後如意輪根本，心，心中心，三咒印，與上二種同。
佛說如意輪蓮華心如來修行觀門儀（九紙欠）　（南學北鍾）
宋中印土沙門慈賢譯
亦只根本，心，心中心，三咒同上，後更有數珠身，及
解界等五真言。
金剛頂經瑜伽觀自在王如來修行法（一卷）　（南優北鍾）
唐南天竺沙門金剛智譯
初禮西方本尊，乃至末後常念本尊，無有間斷。
金剛頂經觀自在王如來修行法（五紙）　仝上
唐北天竺沙門大廣智不空譯
與上同。
聖觀自在菩薩心真言瑜伽觀行儀軌（五紙）　（出大毘盧遮那
成道經）　（南竟北稿）譯人同上
先觀成本尊聖觀自在菩薩身，修諸咒印，次觀行
布字法，令己身與本尊身，如彼鏡像，不一不異，次
思惟四字義等，此中所明事理，其文義最精顯可
玩。
觀自在多羅瑜伽念誦法（九紙餘）　（南竟北稿）譯人同上
此依觀自在多羅菩薩儀軌經所立行法，明印等
法，皆七言偈。
普賢金剛薩埵瑜伽念誦儀（一卷）　（南無北隸）譯人同上
明修普賢三昧，成普賢身。
金剛頂瑜伽他化自在天理趣會普賢修行念誦儀
（十一紙）　（南學北杜）譯人同上
禮四佛，修慈悲喜捨等，顯普賢身智。
金剛頂勝初瑜伽普賢菩薩念誦法經（七紙餘）　（南無北稿）
唐北天竺沙門大廣智不空譯
亦先歸命禮普賢，乃至觀身如普賢等。
金剛頂經瑜伽文殊師利菩薩法一品（二紙）　（亦名五字咒法）
　（南無北隸）譯人同上
說五字咒功德及壇法，畫像法。
金剛頂超勝三界經說文殊五字真言勝相（二紙）　（南優
北隸）唐北天竺沙門大廣智不空譯
阿囉跛左曩，有梵字，有釋義。
大聖曼殊室利童子五字瑜伽法（三紙餘）　（南學北杜）
唐北天竺沙門大廣智不空譯
一字真言有二，三字真言有一，五字真言有五，六
字真言有六。加持灌頂瓶真言。菩提莊嚴成
就真言。大聖曼殊室利菩薩讚歎。並有梵字，
前後無文。
五字陀羅尼頌（七紙餘）　仝上譯人同上
略出修行五字真言秘密法。
金剛頂瑜伽經文殊師利菩薩儀軌供養法（九紙）　（南優
北鍾）不出譯人名
<pb n="62"/>
先明種種法，最後持五字陀羅尼。
佛說妙吉祥最勝根本大教經（三卷）　（南薄北取）
宋中印土沙門法賢譯
說持誦燄鬘德迦明王真言儀軌，共有十分。
無能勝大明陀羅尼經（七紙半）　（南學北英）
宋中印土沙門法天譯
此明能破邪法，能壞魔軍，救護饒益有情，息災消
毒。
無能勝大明心陀羅尼經（一紙半）　仝上譯人同上
成就一切吉祥事業，消除眾罪，壽命延長，遠離眾
病。
大虛空藏菩薩念誦法（四紙）　（南竟北稿）
唐北天竺沙門大廣智不空譯
令薄福少德乏少資具者，修此教法，滅罪生福，成
大悲智，世出世間財寶，皆悉獲得，利益一切有情。
大威怒烏芻澀摩儀軌（十一紙）　（南學北杜）譯人同上
與經部大威力烏樞瑟摩名同。
甘露軍荼利菩薩供養念誦成就儀軌（一卷）　（南竟北稿）
唐北天竺沙門大廣智不空譯
明印咒觀門，文極精顯。
不動使者陀羅尼秘密法（一卷）　（南無北鍾）
唐南天竺沙門金剛菩提譯
明使者即遮那化身，能滿種種願，及證無上菩提，。
佛說聖寶藏神儀軌經（上下仝卷）　（南命北止）
宋中印土沙門法天譯
明求者得大富，饒益有情，及成就牟尼一切事。
曼殊室利咒藏中校量數珠功德經（二紙欠）　（南才北知）
唐大薦福寺沙門釋義淨譯
展轉校量，推極於菩提子，并說外道置死子於樹
下，得重生事。
佛說校量數珠功德經（一紙半）　（出天息災新譯文殊根本儀軌經中）
　仝上
唐迦濕蜜羅國沙門寶思惟譯
與上經同。
文殊所說最勝名義經（上下合卷）　（南優北群）
宋西夏沙門金總持等譯
此與經部內佛說最勝妙吉祥根本智最上秘密
一切名義三摩地分相同，而最初歸命文殊，及金
剛手，似即觀彼經以成行法，故仍從彙目，入儀軌
中。
聖妙吉祥真實名經（一卷）　（南思北澄）
元土藩沙門釋智慧譯
前有文殊菩薩發菩提心願文，中明五智勇識真
實名句，後有文殊一百八名讚，又文殊讚，哀請攝
受偈，發願偈，六波羅密偈，迴向文咒。
聖救度佛母二十一種禮讚經（三紙）　（南履北言）
元翰林學士安藏譯
有二十二像，每像有七言頌四句，後有結偈真言。
佛說一切如來頂輪王一百八名讚經（一紙）　仝上
宋北印土沙門施護譯
純偈讚，無咒語，而是密宗。
讚揚聖德多羅菩薩一百八名經（四紙）　（南盡北則）
宋中印土沙門天息災譯
前後皆有偈，持者亦得生極樂。
七佛讚唄伽陀（二紙餘）　（南竭北言）
宋中印土沙門法天譯
七佛及彌勒并迴向結讚，皆是梵語。
曼殊室利菩薩吉祥伽陀（一紙半）　（南興北言）
宋中印土沙門法賢譯
純梵語。
曼殊室利菩薩吉祥伽陀（紙餘）　（南竟北杜）譯人同上
即上重出。
佛說文殊師利一百八名梵讚（三紙半）　（南深北言）
<pb n="63"/>
宋中印土沙門法天譯
先有偈，次梵讚十九節。
聖金剛手菩薩一百八名梵讚（三紙半）　（南夙北言）
宋中印土沙門法賢譯
共二十會，純是梵語。
佛說聖觀自在菩薩梵讚（二紙欠）　（南臨北言）
宋中印土沙門法天譯
共八讚，皆梵語。
聖多羅菩薩梵讚（六紙欠）　（南履北言）
宋北印土沙門施護譯
犍椎梵讚（七紙半）　（南深北言）
宋中印土沙門法天譯
八大靈塔梵讚（一紙半）　（西天戒日王製）　（南夙北言）
宋中印土沙門法賢譯
三身梵讚（一紙餘）　（南夙北言）譯人同上
此讚皆純梵語，無華言。
受菩提心戒儀（三紙）　（南竟北隸）（普賢瑜伽金剛阿闍梨集）
唐北天竺沙門大廣智不空譯
先歸命，次供養，次懺悔，次三歸，次受菩提心戒，共
五法，有偈頌，長行，兩番明之，偈頌中，五法各有咒，
長行後列五佛名。
此以大菩提心，受普賢金剛職，為一切秉密教
者受持之本，學者皆應簡閱。
瑜伽集要燄口施食儀起教阿難陀緣由（四紙欠）　（南淵
北漆）
瑜伽集要燄口施食儀軌（二十四紙）　仝上
二種同卷，總不出撰集，及譯人名，恐是此土人所
集，非西土本也。

金剛頂瑜伽金剛薩埵儀軌（十紙餘）　（南學北杜）
閱藏知津卷第十五
　　　（比丘海登　弘選　信士聞尚義
　　　劉書業各助銀一兩同刻
　　閱藏知津一卷以此刻經功德普願法
　　　異眾生不離文字得解脫性
　　　歲久癸卯菊月望日吉旦）

<sarticle><article>閱藏知津卷第十六</article></sarticle>
北天目沙門釋智旭彙輯
<other>大乘經藏　般若部第三之一</other>
述曰：「般若為諸佛母，三世諸佛皆從般若得生。
故曰：『從初得道，乃至泥洹，於其中間，常說般若。』
當知一切佛法，無非般若所流出，無非般若所
統攝也。然初成頓演，則稱華嚴；漸誘鈍根，則名
阿含；對半明滿，則屬方等；開權顯實，則讓法華；
扶律談常，則推涅槃。故唯顯示二空，破情立法，
或共不共。以般若題名者，乃別成第四部云。」
大般若波羅密多經（六百卷）　（有唐太宗三藏聖教序唐高宗三藏聖教記
　沙門玄則大般若經初會序）　（十六分各有一序）　天字至柰字
唐玉華寺沙門釋玄奘譯
初分緣起品第一。佛住鷲峰山頂，與千二百苾芻，
五百苾芻尼，無量鄔波索迦，鄔波斯迦，無量無數
菩薩眾俱。世尊於師子座上，自敷尼師壇，結加趺
坐，入等持王妙三摩地，從定而起，觀察十方，從兩
足，乃至眉間毫相，一切毛孔，各出六十百千俱胝
那庾多光，各照大千世界，乃至十方殑伽沙等諸
佛世界，遇斯光者，必得無上菩提，又演常光，出廣
長舌，流雜色光，現寶蓮華，華有化佛，皆演般若，聞
者必得無上菩提。復入師子遊戲等持，令大千界，
乃至十方佛剎，六種震動，惡道離苦，生人天中，同
來佛會，佛以神力，現本色身，令此大千有情，皆悉
睹見，諸天散華，變成華臺，量等大千，此土莊嚴，猶
如極樂。又從面門放光，照十方土，令此彼有情，互
<pb n="64"/>
得相見，東方寶性佛所，普光菩薩，南方無憂德佛
所，離憂見菩薩，西方寶燄佛所，行慧菩薩，北方勝
帝佛所，勝授菩薩，東北方定象勝德佛所，離塵勇
猛菩薩，東南方蓮華勝德佛所，蓮華手菩薩，西南
方日輪遍照勝德佛所，日光明菩薩，西北方一寶
蓋勝佛所，寶勝菩薩，下方蓮華德佛所，蓮華勝菩
薩，上方喜德佛所，喜授菩薩，及一切世界上首菩
薩，各奉佛命，以千莖金色蓮華寄上，佛受此華，還
散各方，遍諸佛土，諸華臺中，各有化佛，說大般若，
聞者必得無上菩提，爾時此界，如眾蓮華世界普
華如來淨土。學觀品第二。佛告舍利子言，菩薩
欲於一切法，等覺一切相，當學般若波羅密多。謂
以無住而為方便，安住般若，所住，能住，不可得故。
以無捨無護無取無勤無思無著而為方便，圓滿
六波羅密。施者，受者，及所施物，不可得，犯無犯相
不可得，動不動相不可得，身心勤怠不可得，有味
無味不可得，諸法性相不可得故，復以無所得而
為方便，應圓滿三十七品，三解脫門，四靜慮，四無
量，四無色定，八解脫，八勝處，九次第定，十遍處，九
想，十隨念，十想，十一智，三三摩地，三無漏根，不淨
處觀，遍滿處觀，一切智智，奢摩他，毗缽舍那，四攝
事，四勝住，三明，五眼，六神通，六波羅蜜多，七聖財，
八大士覺，九有情居智，陀羅尼門，三摩地門，十地，
十行，十忍，二十增上意樂，如來十力，四無所畏，四
無礙解，十八不共法，三十二相，八十隨好，無忘失
法，恒住捨性，一切智，道相智，一切相智，一切相微
妙智，大慈，大悲，大喜，大捨，及餘無量無邊佛法，如
是一切，不可得故。舍利子問，「云何修行般若波羅
密多，能如實知如是六度，由方便善巧故，各互能
滿六度？」佛言：「以無所得而為方便，能滿六度。又菩
薩欲得一切不可思議功德，皆應學般若波羅密
多，知一切法，皆但有名，不生執著，若五蘊，若十二
處，若十八界，若觸，若受，若六界，若四緣，及所生法，
若十二支，若六度，若二十空，若三十七品，若三解
脫門，若四聖諦，若四靜慮，四無量，四無色定，若八
解脫，八勝處，九次第定，十遍處，若陀羅尼門，三摩
地門，若極喜等十地，若正觀等十地，若五眼，六通，
十力，四無所畏，四無礙解，大慈悲喜捨，十八不共
法，若三十二相，八十隨好，若無忘失法，恒住捨性，
若一切智，道相智，一切相智，一切智智，若永拔習
氣，若四果獨覺，若一切菩薩行，若諸佛無上菩提，
以要言之，世出世法，有漏無漏，有為無為，十六知
見，皆但有名，實不可得，菩薩於名，所名，俱無所得，
以不觀見，無執著故，如是智慧，勝於聲聞智慧，不
可比喻，以能成勝事故，聲聞智慧如螢，菩薩智慧
如日，從初發心，乃至菩提，常與二乘作真福田，已
報諸施主恩。」相應品第三。謂與一切蘊處界，乃
至無上菩提空相應故，與般若波羅密多相應，亦
不見若相應若不相應等。又於一切諸法，不著有，
不著非有，不著常無常，不著樂苦，不著我無我，不
著寂靜不寂靜，不著空不空，無相有相，無願有願。
又不為一切法故，修行般若，不見有所修般若，如
是善能安立有情於涅槃界，魔不得便，煩惱伏滅，
諸佛菩薩，皆共護念，設有罪業，轉現輕受，如是菩
薩，不見空與諸法相應，不見諸法與空相應，是為
第一與空相應，畢竟不起慳貪犯戒忿恚懈怠散
亂惡慧障礙之心，六度任運現前，無間無斷。轉
生品第四。舍利子問：「安住般若菩薩，從何處沒，來
生此間，從此處沒，當生何處。」佛為廣分別答：「無量
大苾芻眾，以新淨衣獻佛，發無上心，佛為授菩提
記，又有無量有情，願生十方淨土，佛亦授記。」讚
勝德品第五。舍利子，大目連，大飲光，善現等，同讚
菩薩般若，佛印成之。現舌相品第六。佛復現廣
<pb n="65"/>
長舌，放光照十方土，十方菩薩雲集供養，諸天亦
來供養，佛令諸供養具，合成臺蓋，遍覆佛土，百千
俱胝那庾多眾，悟無生忍，授記作佛。教誡教授
品第七。佛命善現，為菩薩說般若相應法，善現告
舍利子，諸佛弟子所說教法，皆承佛威神力，非以
自慧辯才力也。因即問佛：何法名為菩薩？何法名
為般若？佛言：菩薩但有名，般若亦但有名，如是二
名，亦但有名，如是假名，不生不滅，不在內外中間，
不可得故，譬如我人等十六知見，乃至色等，但是
假名，不可得故，菩薩於一切法，名假，法假，及教授
假，應正修學。復次不應觀色等若常，若無常，若樂，
若苦，若我，若無我，若淨，若不淨，若空，若不空，若有
相，若無相，若有願，若無願，若寂靜，若不寂靜，若遠
離，若不遠離，若有為，若無為，若有漏，若無漏，若生，
若滅，若善，若非善，若有罪，若無罪，若有煩惱，若無
煩惱，若世間，若出世間，若雜染，若清淨，若屬生死，
若屬涅槃，若在內，若在外，若在兩間，若可得，若不
可得，菩薩於一切法，住無分別，能修六度，能住二
十空，及真如等。能修三十七品，能住四聖諦，能修
十二門禪，乃至三脫，十地，及三智等。不見菩薩及
菩薩名，不見般若及般若名，唯正勤求一切智智。
何以故？於一切法，善達實相，了知其中無染淨故。
復次於名假施設，法假施設，如實覺已，不著色等，
乃至不著方便善巧，以一切法，皆無所有，能著，所
著，著處，著時，不可得故。次問善現，即色等是菩薩
不？異色等是菩薩不？色等中有菩薩不？菩薩中有
色等不？離色等有菩薩不？善現一一答云：不也！又
問：汝觀何義，言即色等非菩薩，乃至非離色等有
菩薩耶？善現一一答言：若菩提，若薩埵，若色等，尚
畢竟不可得，性非有故，況有菩薩，此既非有，如何
可言即色等是菩薩。云云！佛讚印之。又問：即色等
真如是菩薩不？乃至離色等真如有菩薩不？善現
一一答言：不也！又問：汝觀何義，言即色等真如非
菩薩，乃至非離色等真如有菩薩耶？善現一一答
言：若色等尚畢竟不可得，性非有故，況有色等真
如，此真如既非有，如何可言即色等真如是菩薩。
云云！佛讚印之。又問：即色等增語，色等常無常等
增語，是菩薩不？善現一一答言：不也！又問：汝觀何
義，言即色等增語非菩薩，乃至即色等若可得若
不可得增語非菩薩耶？善現一一答言：若色等，若
色等常無常，乃至可得不可得等，尚畢竟不可得，
性非有故，況有色等乃至可得不可得等增語，此
增語既非有，如何可言即色等增語，乃至即色等
若可得若不可得增語，是菩薩。佛讚印之。次明諸
法不見諸法，諸法不見法界，法界不見諸法，法界
不見法界。乃至非離有為施設無為，非離無為施
設有為，於一切法，都無所見，其心不驚，不恐不怖，
於一切法，心不沈沒，亦不憂悔。勸學品第八。善
現白佛言：菩薩欲滿六度，欲遍知一切善法，欲永斷
一切惡法，欲修習一切善法，欲得一切佛法，欲滿
一切有情心願，欲滿殊勝善根，當學般若。舍利子
問菩薩頂墮。答言：無方便善巧，住三解脫而起想
著，是為順道法愛，如宿食生，能為過患，若於二十
空門，不見不得，若作是觀，名入菩薩正性離生。又
於一切法，及一切名，皆應知不應著是心非心，本
性淨故，與一切法非相應，非不相應，無變異，無分
別。舍利子問：如心無變異，無分別，色等一切法亦
無變異無分別耶？善現一一答言：如是！舍利子讚
言：欲學聲聞地，獨覺地，菩薩地，如來地者，皆當於
般若聽習讀誦受持，如理思惟，令其究竟。何以故？
般若廣說開示三乘法故，菩薩若學般若，則為遍
學三乘，亦於三乘法皆得善巧。無住品第九。善
現白佛：我於諸法，不得不見若集若散，諸法名義，
<pb n="66"/>
既無所有，故色等名皆無所住，亦非不住，云何令
我以般若相應法，教誡教授諸菩薩，必當有悔，諸
法因緣和合，施設假名，於蘊處界，乃至佛菩薩聲
聞僧等，皆不可說。又一切若有名，若無名，皆無處
可說，若菩薩聞時，心不沈沒憂悔，不驚，不恐，不怖，
當知已住不退地，以無所住方便而住。又修行般
若菩薩，不應住色，不應住受想行識等，何以故？色，
色性空，受想行識，受想行識性空，是色非色空，是
色空非色，色不離空，空不離色，色即是空，空即是
色，受想行識，乃至一切陀羅尼門，一切三摩地門，
亦如是，故不應住。若菩薩無方便善巧，我我所執
所纏擾故，心住色等，於色等作加行故，不能攝受
修行圓滿般若波羅密多，不能成辦一切智相，是
故色等一切法，皆不應攝受，既不應攝受，便非色
等一切法，所以者何，本性空故。其所攝受修行圓
滿般若波羅密多，亦不應攝受，既不應攝受，便非
般若波羅密多。本性空故，菩薩應以本性空，觀一
切法，作此觀時，於一切法，心無行處，是名無所攝
受三摩地，此三摩地，微妙殊勝，廣大無量，能集無
邊無礙作用，其所成辦一切相智，亦不應攝受，既
不應攝受，便非一切相智，以內空故，乃至無性自
性空故，是一切相智，非取相修得，諸取相者，皆是
煩惱，勝軍梵志，由勝解力，於一切法不取不捨，實
相法中，無取捨故，菩薩於一切法無所取著，能從
此岸到彼岸故，若於諸法少有取著，則於彼岸非
為能到，雖無所取，而以本願，不於中間而般涅槃，
雖圓滿一切佛法，亦不見一切佛法。以一切法，非
法非非法故，於一切法雖無所取，而能成辦一切
事業。般若行相品第十。善現白佛：菩薩修行般
若審諦觀察，若法無所有，不可得，是為般若。於無
所有不可得中，何所徵責。舍利子問：何法為無所
有不可得耶？善現言：謂般若等六度無所有不可
得，由內空故，乃至無性自性空故，又蘊處界觸受
等，乃至菩薩法，如來法，若常，若無常，乃至若內，若
外，若兩間，一一皆爾。菩薩審諦觀察一切法皆無
所有不可得時，心不沈沒憂悔，不驚恐怖，當知能
於般若，常不捨離，以如實知一切法，離一切法自
性故。舍利子問：何者是般若自性？乃至一切法自
性？善現答言：無性是般若自性，乃至無性是一切
法自性，又般若離般若相，乃至一切法離一切法
相，自性亦離自性，相亦離相，自性亦離相，相亦離
自性，自性相亦離相自性，相自性亦離自性相。舍
利子言：菩薩於此中學，則能成辦一切相智。善現
言：如是如是。知一切法無生無成辦故。舍利子言：
何因緣故，一切法無生無成辦。善現言：色等空故，
色等生成辦不可得，菩薩作如是學，便近一切相
智，得身語意清淨，得相清淨，不墮胎生，不生惡趣，
乃至菩提，常不離佛。善現白佛：若菩薩無方便善
巧，若行色，若行色相，非行般若，若行色常無常等，
若行色常無常相等，非行般若，廣說一切法亦如
是。乃至若作是念，我行般若，我是菩薩，彼行般若，
彼是菩薩，皆是有所得行相，非行般若。又語舍利
子，若於色住想勝解，便於色作加行，由加行故，不
能解脫生老病死，及當來苦，乃至於獨覺菩薩如
來，及於彼法，亦如是，是名無方便善巧，若有方便
善巧，不行色，不行色相，不行色常無常等，不行色
常無常相等，乃至一切法，亦如是，於一切法，不取
有，不取非有，不取亦有亦非有，不取非有非非有，
於不取亦不取，由一切法自性不可得，以無性為
自性故，於般若波羅密多，不取行，不取不行，不取
亦行亦不行，不取非行非不行，於不取亦不取，由
般若自性不可得，以無性為自性故，是名於一切
法無所取著三摩地，恒住不捨，速證無上菩提。更
<pb n="67"/>
有健行三摩地等，略舉一百五十七名，復有無量
無數三摩地門，陀羅尼門，若善修學，亦令速證菩
提，菩薩雖住諸三摩地，而不見不著，亦不念我已
入，今入，當入，唯我能入，非餘所能，如是尋思分別，
皆不現行，以無所有中，分別想解無由起故，佛讚
印之。兼勸菩薩應如是學。舍利子問：此為正學般
若，乃至正學一切相智耶？佛言：如是！又問：以無所
得為方便，為何等法不可得耶？佛言：我不可得，畢
竟淨故，有情命者等，乃至如來不可得，畢竟淨故，
諸法不出不生，不沒不盡，無染無淨，無得無為，是
名畢竟淨義，如是學時，於一切法，都無所學，若於
無所有法不能了達，說名無明，由無明，及愛勢力，
分別執著斷常二邊，不知不見諸法無所有性，墮
於愚夫異生數中，不能出離三界，不能成辦三乘，
不能信受一切法空，不能住於三十七品六度等
法，是故欲學般若，欲成辦一切智，道相智，一切相
智，當以無所得為方便，如應而學。譬喻品第十
一。善現與如來問答，明一切法不異幻，幻不異一
切法，一切法即幻，幻即一切法。若無方便善巧，不
為善友之所攝受。聞說甚深般若，其心有驚恐怖，
若以應一切智智心，觀一切法常無常相等不可
得，是有方便善巧，其心不驚恐怖，次明善友之相，
雖說一切法不可得，而勸依此法勤修善根，不令
迴向二乘，唯令證得一切智智，若離應一切智智
心，於修一切法有所得，有所恃，以有所得為方便
故，聞說甚深般若，有驚恐怖。次明惡友之相，若教
厭離般若等相應法，若不為說魔事魔過，是名惡
友，應速遠離。菩薩品第十二。善現白佛：菩薩是
何句義。佛言：菩提不生，薩埵非有，故無句義，是菩
薩句義，如空中鳥跡句義，幻事等句義，真如等句
義。又如幻士色相等句義，如來色相等句義，當知
一切句義，無所有，不可得。菩薩句義亦如是，菩薩
於一切法皆無所有，無礙，無著，應學，應知，次為善
現分別解釋善法，非善法，有記法，無記法，世間法，
出世間法，有漏法，無漏法，有為法，無為法，共法，不
共法，菩薩於如是自相空法，不應執著，應以無二
而為方便，覺一切法，以一切法無動相故。摩訶
薩品第十三。佛答善現：發金剛喻心，發殊勝廣大
心，發不可傾動心，發利益安樂心，愛法，樂法，欣法，
喜法，以無所得而為方便，亦不自恃而生憍舉，故
於大有情眾，定為上首，又以無所得而為方便，安
住二十空四靜慮等，故於大有情眾，定為上首，舍
利子，善現，滿慈子，亦各廣說摩訶薩義。大乘鎧
品第十四。佛答善現：菩薩擐大乘鎧，謂六度，十二
禪，三十七品，二十空，五眼，六通，十力，無畏，無礙，大
慈悲喜捨，十八不共法，三智，身相諸功德等，擐如
是鎧，放光遍照，令諸世界六三變動，息三途苦，為
讚三寶，令生天人，覲佛稟法，猶如幻師，雖有所為，
而無一實，諸法性空，皆如幻故。善現白佛：不擐功
德鎧，是為擐大乘鎧，以一切法自相空故。佛言：如
是。當知一切智智，無造無作，一切有情，亦無造無
作，菩薩為是事故，擐大乘鎧，由諸作者不可得故，
我非造非不造，非作非不作，我畢竟不可得故，廣
說乃至一切法皆爾。善現白佛：如我解佛所說義，
一切諸法，性無所有，性遠離，性寂靜，性空，性無相，
性無願，性無生，性無滅，性無染，性無淨故，皆無縛
無解。滿慈子問：何等色、受、想、行、識、無縛無解。善現
答言：如幻、如夢、如像、如響、如光影、如空華、如陽燄、
如尋香城、如變化事色等。無縛無解，以性無所有，
乃至性無淨故。又過去未來現在色等，善、不善、無
記、有染、無染、有罪、無罪、有漏、無漏、雜染、清淨、世出
世間色等，皆無縛無解。以性無所有，乃至性無淨
故。廣說一切法亦如是。菩薩於是無縛無解法門，
<pb n="68"/>
以無所得而為方便，應如實知，應勤修學，應住無
縛無解一切相智，應成熟無縛無解有情，應嚴淨
無縛無解佛土，應親近供養無縛無解諸佛，應聽
受無縛無解法門。辯大乘品第十五。善現白佛：
云何知菩薩大乘相，云何知發趣大乘，如是大乘，
從何處出，至何處住。如是大乘，為何所住，誰乘大
乘而出。佛言：六度是大乘相，發應一切智智心，大
悲為上首，以無所得而為方便，修行施等，持此善
根，與一切有情，迴向無上菩提。又大乘相者，謂二
十空，一百五十七三摩地，三十七品，空無相無願
三三摩地，十一智，三無漏根，有尋等三三摩地，十
隨念四靜慮，四無量，四無色定，八解脫，八勝處，九
次第定，十遍處，佛十力，四無所畏，四無礙解，大慈
悲喜捨，五眼，六通，三智，十八不共法，四十二字陀
羅尼門（多有細釋）。從一地趣一地，是為發趣大乘。初地
修治十種勝業。二地思惟修習八法。三地應住五
法。四地應住十法。五地遠離十法。六地圓滿六法，
應遠六法。七地離二十法，滿二十法。八地應滿四
法。九地應滿四法。十地滿十二法（各有徵釋）。如是大乘，
從三界中出，至一切智智中住，然無二故，無出無
至，非已出已至，非當出當至，非今出今至，無相之
法，無動轉故。如是大乘，都無所住，諸法住處不可
得故。然此大乘，住無所住，如一切法非住非不住，
大乘亦爾。若所乘乘，若能乘者，由此為此，所出所
至，及出至時，如是一切，皆無所有，都不可得。以一
切法畢竟淨故，非已可得，非當可得，非現可得，如
是菩薩修行般若，雖觀一切法皆無所有不可得
畢竟淨故，無乘大乘而出至者，然以無所得為方
便，乘於大乘，出三界生死，至一切智智，利益安樂
一切有情，窮未來際，常無斷盡。讚大乘品第十
六。善現略讚，如來廣讚，菩薩住此三世平等相中，
精勤修學一切智智，無取著故，速得圓滿，菩薩安
住如是大乘相中，超勝一切世間。隨順品第十
七。滿慈子問：如來令善現宣般若，而今何故乃說
大乘。佛言：一切善法，無不攝入般若，若大乘，若般
若，其性無二，無二分故。無所得品第十八。善現
白佛：三際菩薩不可得，色等無邊故，菩薩亦無邊，
即色等菩薩無所有不可得，離色等菩薩無所有
不可得，我於一切法，以一切種一切時求菩薩，都
無所見，竟不可得。云何令我以般若教誡教授諸
菩薩？世尊，菩薩但有假名，如說我等，畢竟不生，諸
法亦爾，都無自性。世尊，色等諸法若畢竟不生，則
不名色等，我豈能以畢竟不生般若，教誡教授畢
竟不生諸菩薩，世尊，離畢竟不生，亦無菩薩能行
無上菩提，若菩薩聞作是說，其心不驚恐怖，不沈
沒憂悔，當知能行般若。舍利子問善現：何緣故作
是說。善現廣答釋之。觀行品第十九。善現白佛：
菩薩修行般若，觀諸法時，於色等不受不取不執
不著，亦不施設為色等，又修行般若時，不見色等，
以色等性空，無生滅故。又色等不生，則非色等，色
等與不生，無二無二分，以不生法，非一非二，非多
非異故，色等不滅亦爾。又色等不二，則非色等。又
色等皆入不二無妄法數。舍利子問：何謂菩薩，何
謂般若，何謂觀諸法？善現答言：為有情類求大菩
提，亦有菩提，故名菩薩，能如實知一切法相而不
執著，故復名摩訶薩。所謂如實知色相等而不執
著，有勝妙慧，於一切煩惱見趣，一切六趣四生，一
切蘊處界等，而得遠離，有勝妙慧，於色等實性而
得遠到，故名般若波羅密多。觀色等非常非無常，
非樂非苦，非我非無我，非淨非不淨，非空非不空，
非有相非無相，非有願非無願，非寂靜非不寂靜，
非遠離非不遠離，是謂觀諸法。舍利子問：何緣故
說色等不生，則非色等？善現答言：色等，色等性空，
<pb n="69"/>
此性空中，無生無色等，故說色等不生則非色等，
問答色等不滅亦爾。又問：何緣故說色等不二，則
非色等？答：若色等若不二，如是一切，皆非相應非
不相應，非有色非無色，非有見非無見，非有對非
無對，咸同一相。所謂無相，故說色等不二，則非色
等。又問：何緣故說色等入不二無妄法數？答：色等
不異無生滅，無生滅不異色等，色等即是無生滅，
無生滅即是色等，故說色等入不二無妄法數。
無生品第二十。善現白佛：菩薩修行般若，觀諸法
時，見我等無生，畢竟淨故，見色等無生，乃至見如
來法無生，畢竟淨故。舍利子問：若如是者，六趣受
生，應無差別？又若一切法定無生者，何緣為預流
果？修斷三結道，乃至何緣諸佛為有情故，轉妙法
輪？善現答言：非於無生法中，見有六趣受生差別，
乃至非於無生法中，見有諸佛證無上菩提，轉妙
法輪，度無量眾。又但隨世間言說施設，有得有現
觀，非勝義中，有得有現觀，乃至六趣差別，亦隨世
間言說施設故有，非勝義也。色等是不生法，我不
欲令生，以自性空故。又色等是已生法，我不欲令
生。以自性空故，生與不生，俱非相應非不相應，乃
至非有對非無對，咸同一相。所謂無相，故我不欲
令生生，亦不欲令不生生，乃至於不生法起不生
言，此不生言亦不生。以色等皆本性空故，諸佛弟
子能隨問答。以一切法無所依故，色等本性空，依
內、依外、依兩中間、不可得故。淨道品第二十一。
善現謂舍利子：菩薩修行六度，應淨色等，乃至應
淨一切相智，應淨菩提道。具明六度各有二種，一
者世間，二出世間。以有所得為方便，著三輪而行
施等，名為世間。三輪清淨，以大悲為上首，所修施
等，普施有情，於諸有情，都無所得，雖與一切有情
同共迴向無上菩提，而於其中不見少相，由都無
所執而行施等，名出世間波羅密多，又二十空，真
如等，四諦六度，四靜慮等，八解脫等，四念住等，乃
至一切相智，名菩提道。如是功德，皆由般若勢力
所致，如是般若，能與一切善法為母。一切三乘善
法從此生故，如是般若，普能攝受一切善法。一切
三乘善法依此住故，若菩薩聞說般若，心無疑惑，
亦不迷悶，當知住如是住，不離大悲作意，以有情
等非有故，作意亦非有，有情等無實故，無自性故，
空故，遠離故，寂靜故，無覺知故，作意亦無實，乃至
無覺知，佛讚印之。大千六種轉變，如來微笑明益。
天帝品第二十二。諸天來會，帝釋問言：何者是
菩薩般若，云何應住，云何應學？善現答言：以應一
切智智心，用無所得為方便，思惟蘊、處、界、觸、受、六
大、十二因緣、皆無常、苦、無我、不淨、空、無相、無願、寂
靜、遠離、如病、如癰、如箭，如瘡，熱惱逼切，敗壞衰朽，
變動速滅，可畏可厭，有災有橫，有疫有癘，性不安
隱，不可保信，無生無滅，無染無淨，無作無為，是為
般若。復次以應一切智智心用無所得為方便，觀
察二十空真如等，無我我所，無相、無願、寂靜遠離，
無生無滅，無染無淨，無作無為，是為般若。復次以
應一切智智心，用無所得為方便，行六度十二禪，
乃至修一切相智，是為般若。復次作如是觀，唯有
諸法，互相緣藉，滋潤增長，遍滿充溢，無我我所，雖
觀諸法，而於諸法都無所見，佛讚印之。善現又答：
色等，色等性空，菩薩，菩薩性空。若色等性空，若菩
薩性空，如是一切，皆無二無二分。菩薩於般若，應
如是住，不應住色等。不應住此是色等，不應住色
等若常若無常，乃至若有願若無願，以有所得為
方便故。又不應住預流等是無為相，是福田，不應
住初地等殊勝事，不應住我當圓滿六度十二禪，
乃至我當成辦三十二相，八十隨好等。又不應住
願我當得淨佛土中，無一切法名聲，以有所得為
<pb n="70"/>
方便故。一切如來得菩提時，覺一切法都無所有，
名字音聲，皆不可得。舍利子作是念，若菩薩於一
切法不應住者，云何應住般若？善現謂曰：諸如來
心為何所住，舍利子言：諸佛之心，都無所住，以色
等不可得故，如來之心，於一切法都無所住，亦非
不住。善現謂言：菩薩雖住般若，而同如來，於一切
法都無所住，亦非不住，以色等無二相故，以無所
得而為方便，應如是學。
閱藏知津卷第十六

<sarticle><article>閱藏知津卷第十七</article></sarticle>
北天目沙門釋智旭彙輯
<other>大乘經藏　般若部第三之二</other>
大般若經之餘一諸天子品第二十三。有諸天子竊作是念，諸藥叉
等言辭咒句，雖復隱密，而尚可知。尊者於此般若，
雖以種種言辭顯示，而我等輩竟不能解。善現告
言：我曾於此不說一字，汝亦不聞，當何所解。何以
故？甚深般若，文字言說皆遠離故，由此於中說者
聽者，及能解者，皆不可得。如來所證無上菩提，其
相甚深，亦復如是。如化、如夢、如響、如幻。時諸天子
復作是念，尊者雖復方便顯說，欲令易解，而其意
趣甚深轉甚深，微細更微細。善現告言：色等非甚
深，非微細。色等深細性不可得故。諸天子復作是
念。尊者所說法中，不施設色等，色性等不可說故，
亦不施設文字語言，文字語言性等不可說故。善
現告言：如是！如是！應住無說、無聽、無解、甚深般若。
常勤修學，不應捨離，乃至我今欲為如幻如化如
夢有情，說如幻化夢法，設更有法勝涅槃者，我亦
說為如幻化夢所見。所以者何？幻化夢事，與一切
法，乃至涅槃，皆悉無二無二分故。受教品第二
十四。舍利子等同聲問善現曰：所說般若，如是甚
深，誰能信受。善現答言：菩薩住不退地，能深信受，
已見聖諦，及漏盡羅漢，亦能信受，已於多佛植眾
善本，諸善知識所攝受者，亦能信受，如是人等，終
不以空不空分別色等，亦不以色等分別空不空。
有相無相，有願無願，生不生，滅不滅，寂靜不寂靜，
遠離不遠離，以對色等。廣說亦如是。舍利子問：豈
不於此般若甚深教中，廣說三乘法等。善現答言：
誠如所說。如是深教諸有所說，以無所得而為方
便，謂於我有情等，色等、處等、乃至有為界，無為界，
以無所得而為方便。又問：何因緣故？答言：由內空
故，由外空乃至無性自性空故。散花品第二十
五。諸天化花散供，佛力合成花臺，覆大千界。善現
念言：非草木水陸所生，從心化出。天帝釋言：亦不
從心實能化出，但變現耳。善現言：是花不生，則非
花也。帝釋問：為但是花不生，為餘法亦爾。善現答：
色亦不生則非色，乃至無上乘亦不生則非無上
乘，以不生法，離諸戲論，不可施設為色等故。學
般若品第二十六。帝釋心念：尊者智慧甚深，不壞
假名而說法性。佛便印言：色等但假名，如是假名，
不離法性。善現不壞如是色等假名，而說色等法
性，以色等法性，無壞無不壞故。善現所說，亦無壞
無不壞。善現語帝釋言：菩薩知一切法但假名已，
應學般若，如是學時，不於色等學，不見色等可於
中學故。帝釋問言：何緣不見色等。善現答言：色等
色等性空故，菩薩不見色等，不見色等故，不於色
等學。何以故？不可色等空見色等空，不可色等空
於色等空學故。若菩薩不於空學，是菩薩為於空
學，無二分故，不於色等空學，為於色等空學，無二
分故，若於色等空學無二分故，是能於布施等學，
是能於內空等學，是能於真如等學，乃至是能於
三乘學。何以故？無二分故。若能於布施等學無二
分故，是能學無量無數無邊不可思議清淨佛法。
<pb n="71"/>
何以故？無二分故。若能學無量清淨佛法，是不為
色等增減故學。以色等無二分故，若不為色等增
減故學，是不為色等攝受壞滅故學，以色等無二
分故。舍利子問：不為色等攝受壞滅故學耶？善現
答言：如是！如是！舍利子問：何緣不為色等攝受壞
滅故學？善現答言：不見有色等是可攝受，及所壞
滅，亦不見有能攝受色等，及壞滅者，以色等若能
若所，內外俱空，不可得故。若菩薩於色等，乃至於
無上乘，不見是可攝受及可壞滅，亦不見有能攝
受及壞滅者，而學般若，是菩薩能成辦一切智智，
是不見色等若生若滅，若取若捨，若染若淨，若集
若散，若增若減，以色性等，空無所有，不可得故。是
菩薩於一切法不見若生若滅等而學般若，則能
成辦一切智智，以無所學無所成辦為方便故。
求般若品第二十七。帝釋問舍利子：菩薩所行般
若，當於何求？舍利子言：當於善現所說中求。帝釋
問善現言：舍利子所說，是誰神力，誰為依處？善現
報言：是如來神力，如來為依處。帝釋言：一切法無
依處。如何可言如來為依處。善現答言：如是！如是！
如來非所依處，亦無所依。但隨順世俗施設說為
依處，非離無依處。如來可得，非離無依處真如，如
來可得，非離無依處法性，如來可得，非離無依處，
如來真如可得，非離無依處，如來法性可得，非離
無依處真如，如來真如可得，非離無依處法性，如
來法性可得。又非無依處中，如來可得。非如來中，
無依處可得。非無依處真如中，如來可得。非如來
中，無依處真如可得。非無依處法性中，如來可得。
非如來中，無依處法性可得。非無依處中，如來真
如可得。非如來真如中，無依處可得。非無依處中，
如來法性可得。非如來法性中，無依處可得。非無
依處真如中，如來真如可得。非如來真如中，無依
處真如可得。非無依處法性中，如來法性可得。非
如來法性中，無依處法性可得。廣歷色等一切法，
各作二十一句亦如是。憍尸迦，如來於色等非相
應非不相應，於色等真如非相應非不相應，於色
等法性非相應非不相應，如來真如於色等非相
應非不相應，於色等真如非相應非不相應，如來
法性於色等非相應非不相應，於色等法性非相
應非不相應。又如來於離色等非相應非不相應，
例作七句。彼舍利子所說，是於一切法，非離非即，
非相應非不相應。如來之神力，如來為依處。以無
依處為依處故。善現復告帝釋：菩薩所行般若，不
應於色等求，不應離色等求。所以者何？若色等，若
離色等，若菩薩，若般若，若求，如是一切，皆非相應
非不相應，非有色非無色，非有見非無見，非有對
非無對，咸同一相，所謂無相。何以故？菩薩所行般
若，非色等，非離色等。如是一切，皆無所有，性不可
得，是故不應於色等求，不應離色等求，色等真如，
廣說亦如是，色等法性，廣說亦如是。歎眾德品
第二十八。帝釋白善現言：菩薩所行般若，是大波
羅密多，是無量波羅密多，是無邊波羅密多，三乘
皆於此中學而得果。善現印之。廣明色等大故，般
若亦大，以色等前中後際皆不可得，故說為大。色
等無量故，般若亦無量。譬如虛空量不可得，色等
亦如是，量不可得。色等無邊故，般若亦無邊。以色
等若中若邊皆不可得故。又一切智智所緣無邊
故，般若亦無邊，法界無邊故，所緣亦無邊，所緣無
邊故，法界亦無邊，真如無邊故，所緣亦無邊，所緣
無邊故，真如亦無邊，法界所緣真如所緣無邊故，
般若亦無邊，又有情無邊故，般若亦無邊，以諸有
情本性淨故，彼從本來無所有故。攝受品第二
十九。天仙三返唱善，若有菩薩於此般若能如說
行，不遠離者，我等於彼敬事如佛。如是甚深教中，
<pb n="72"/>
無色等法可得，而有施設三乘之教。佛讚印之。廣
明非即布施等如來可得，非離布施等如來可得，
若菩薩以無所得為方便，於一切法能勤修學，便
得不離一切佛法。如我於然燈佛時，便得受記。天
仙讚言：如是般若，甚為希有，令諸菩薩，速能攝取
一切智智，謂於色等不取不捨為方便故，世尊照
知四眾諸天，同為明證。顧命帝釋，若有不離一切
智智心，以無所得為方便，於此般若受持讀誦，精
勤修習，如理思惟，為他演說，廣令流布，魔不得便，
以善住色等空無相無願，不可以空而得空便，不
可無相得無相便，不可無願得無願便，以色等自
性皆空，能惱所惱，及惱害事，不可得故，又人及非
人，無能惱害，由是人以無所得為方便，於一切有
情，善修慈悲喜捨心故，又不橫為諸險惡緣所害，
亦不橫死，以修行布施，於諸有情正安養故，又不
怖畏驚恐毛豎，以善修內空等故，於是諸天發願
恭敬擁護，以由是菩薩，令諸有情斷四惡趣，離一
切苦，由是菩薩便有十善四禪等一切善法，由是
菩薩，便有人天三乘勝果。佛讚印之。較量供養一
初發心功德，展轉乃至供養十方二乘聖眾所不
能及。帝釋復歎受持般若功能，復歎攝受般若，則
為攝受一切善法。佛印述之。并示現法後法功德
勝利，若有魔外惡慢，暫聞般若聲故，眾惡漸滅，功
德漸生，如莫耆妙藥，能消蛇毒，及般若能滅貪等
惡法，增彼對治，乃至能滅般涅槃取，增彼對治，如
是能滅一切魔所住法，及能生長一切善事，以無
所得為方便故，是菩薩自離十惡，教他離十惡，讚
說離十惡法，歡喜讚歎離十惡者，自行施等，教他
行施等，讚說施等法，歡喜讚歎行施等者，是菩薩
行六度時所行施等，以無所得為方便，與一切有
情，同共迴向無上菩提，常作是念，我不應隨慳貪
破戒等勢力，若隨彼力，則施戒等不得圓滿，終不
能成一切智智。帝釋歎言：如是般若，甚為希有，調
伏菩薩，令不高心，而能迴向一切智智，謂世間施
等，無方便善巧，遂起高心，不能迴向一切智智。我
我所執，擾亂心故，若出世間施等，善修般若故，不
得三輪，能如實調伏高心，亦能如實迴向一切智
智。佛告帝釋，念誦般若，不為刀仗所傷，以自除貪
等刀仗，亦能除他貪等刀仗故，毒不能害，水不能
溺，火不能燒，邪不能傷，以是般若，是大神咒，大明
咒，無上咒，無等等咒，一切咒王。是人精勤修學如
是咒王，不為自害，不為害他，不為俱害。所以者何？
了自他俱，皆不可得。所謂不得色等，乃至不得無
上乘。是人學此般若大咒王時，於我，及法，雖無所
得，而證無上菩提。觀諸有情心行差別，隨宜為轉
無上法輪，令如說行，皆獲饒益，三世菩薩皆爾。此
大咒王，諸天守護，不令有留難者。較量功德品
第三十。帝釋問書經福聚，供設利羅福聚，何者為
多。佛言：我於般若修學，得一切智智，及相好身，不
以獲相好身，說名如來。但以一切智智，說名如來，
一切智智，及相好身，并設利羅，皆以般若為根本
故。是故書經福多，以一切善法，皆從般若而出生
故。又十方有情，發心定趣無上菩提，而由遠離甚
深般若方便善巧，多分退墮二乘地中，若欲住不
退轉地，速證無上菩提。應於般若數數聽聞，受持
讀誦，精勤修習，如理思惟，好請問師，樂為他說，書
寫供養，又於餘攝入般若諸勝善法，亦應聽聞，乃
至樂為他說，所謂五度，二十空，乃至三智等，又隨
順般若蘊處界等無量法門，亦應聽受思惟，不應
非毀，令於菩提而作留難，以諸如來，昔皆修學如
是等無量法門，證得無上菩提。如是等法，是三乘
真實法印，是一切聖凡利益安樂所依處故。帝釋
問持經福：佛展轉較答：以此般若在贍部洲人中
<pb n="73"/>
住，則三寶皆住不滅，則世間常有十善六度等一
切善法，則世間常有人天三乘等一切勝果，於是
欲色諸天，同白帝釋，勸令受持讀誦，精勤修學，如
理思惟，供養恭敬尊重讚歎如是般若，能令惡法
損減，善法增益，普攝一切三乘法故。佛告帝釋：依
因般若大咒王故，一切勝因勝果，出現世間。復次
依因般若，故有菩薩。依因菩薩，故一切勝因勝果
顯現。譬如依因滿月輪故，一切藥物星辰山海皆
得增明。若如來未出世時，唯菩薩具方便善巧，為
諸有情，無倒宣說世出世法，當知菩薩能出生五
乘，而菩薩所有方便善巧，皆從是般若生長，若於
此般若聽受，乃至流布，成就現在未來功德勝利。
爾時外道為求佛過，來詣佛所。帝釋念誦般若，外
道退還。惡魔化作四兵，來詣佛所，帝釋念誦般若，
惡魔退還。諸天化供，願此般若人中久住。慶喜問
佛：何緣不廣稱讚施等，但廣稱讚般若。佛言：由此
般若與彼一切善法為尊為導，若不迴向一切智
智而修施等，不名真修施等。故我但讚般若。慶喜
又問：云何迴向一切智智？佛言：以無二為方便，無
生為方便，無所得為方便，修習施等，是名迴向一
切智智。慶喜又問：以何無二無生無所得為方便？
佛言：以色等無二無生無所得為方便，迴向一切
智智，修習施等。慶喜又問：云何以色等無二無生
無所得為方便，迴向一切智智，修習施等。佛言：色
等，色等性空。以色等性空，與布施等無二無二分
故，由此故說以色等無二無生無所得為方便，修
習施等。慶喜當知，由此般若故，能迴向一切智智，
復由迴向一切智智，能令修習施等得至究竟，故
此般若於彼施等為尊為導。譬如大地，以種散中，
眾緣和合，則得生長。應知大地與種生長，為所依
止，為能建立，如是般若及所迴向一切智智，與施
等一切善法為所依止，為能建立，故此般若，與彼
施等為尊為導。帝釋更廣說般若功德，佛更廣說
般若功德。若此般若隨所在處，周匝除去諸不淨
物，掃拭塗治，香水散灑，敷設寶座而安置之，燒香
散華，莊嚴供養，便有威德天龍，來觀禮讀，歡喜護
念，是人身心安樂，寢得善夢，不貪四事。因問帝釋，
佛設利羅，及此般若，汝取何者。帝釋白佛：寧取般
若。舍利子言：般若無色無見，無對一相，所謂無相，
汝云何取。帝釋言：若於般若能如是知，是為真取
般若，亦真修行般若，以不隨二行，無二相故，前五
度亦不隨二行，無二相故。佛讚印之。帝釋又更廣
讚：乃至若無般若，施等不能到彼岸故。譬如無價
大寶神珠，又若欲得常見一切如來法身色身智
慧身等，當於般若供養。乃至流布，若修般若，應以
法性，於諸如來，修隨佛念，法性有二，如實知我智
有情智等無量門智，皆名有為法性，一切法無生
無滅等無性自性，皆名無為法性。佛言：三世三乘，
皆因般若得果，如是般若秘密藏中，廣說三乘相
應法故。然此所說，以無所得為方便故，無性無相
為方便故。無生無滅為方便故，無染無淨為方便
故，無造無作為方便故，無入無出為方便故。無增
無減為方便故，無取無捨為方便故。如是所說，由
世俗故，非勝義故，如是般若，非般若非非般若，乃
至非境非智，不與三乘法，不捨異生法。帝釋白佛：
如是般若，是大波羅密多，是無上波羅密多，是無
等等波羅密多，雖知一切有情心行境界差別，而
不得我等，不得色等，乃至不得三藐三佛陀法，以
能得所得，及二依處，性相皆空，不可得故。佛言：菩
薩以無所得為方便，具行六度，由甚深般若為尊
為導，修習施等，無所執著，速得圓滿。又於色等一
切法，以無所得為方便，修習般若，由此因緣，無所
執著，令所修習，速得圓滿。如贍部洲諸樹，枝莖花
<pb n="74"/>
葉果實，雖有種種形色不同，影無差別，如是施等
雖各有異，而由般若攝受，迴向一切智智，以無所
得為方便故，亦無差別。次較量書寫供養功德，不
若書寫施他功德，次明佛成道已，還依此法而住，
供養恭敬，尊重讚歎。況欲求無上菩提者，而不至
心歸依甚深般若。次更展轉較量福多，乃至教化
十方一切世界有情，皆學四禪四等四定五通，不
如書寫般若，施他流布，以此秘密藏中，廣說施等
一切無漏之法，三乘種性修學此法，各速獲果證
故，又教化一切有情，皆修四禪，乃至五通，不免三
惡，不如教一有情，住預流果，教化一切有情，令住
四果，不如教一有情，安住獨覺菩提，教化一切有
情，皆住獨覺，不如教一有情，趨無上覺，則令世間
佛眼不斷，由有菩薩，便有三乘三寶，由此般若秘
密藏中所說法故，便有世出世間善果善因施設
可得。若於般若如理思惟，所獲福聚，勝於教化一
切有情。住五神通，如理思惟者，謂以非二非不二
行覺，於此般若，及六度二十空等，如理思惟，又若
於此般若，以無量門，廣為他說，宣示開演，顯了解
釋，分別義趣，令其易解，勝自受持讀誦如理思惟
功德，所言般若義趣者，非二非不二，非有相非無
相，乃至非實際非非實際，如是義趣，有無量門，若
能廣教他令易解者，勝自受持功德無量倍數。帝
釋白言：諸善男子善女人等，應以種種巧妙文義，
宣說開示如是般若。佛讚印之。次明有所得而為
方便，但名施等，不名波羅密多。無所得為方便，能
滿六種波羅密多。若說相似般若，乃至相似布施，
初心聞者，心便迷謬，失於中道，是故應以無所得
慧，及以種種巧妙文義，為發無上菩提心者，宣說
六度。若說有所得六度，名說相似六度，若說色等
若常若無常，若樂若苦，若我若無我，若淨若不淨，
復說行般若者，應求色等若常若無常等，若人如
是求色等若常若無常等，皆是說有所得相似般
若，廣說靜慮，乃至布施亦爾。又凡以有相為方便，
有所得為方便，及時分想，教他修學六度，乃至隨
喜迴向，皆是說相似法。若說無所得六度，是名宣
說真正六度。作如是言，汝應修般若，不應觀色等
若常若無常，何以故？色等，色等自性空，是色等自
性，即非自性，若非自性，即是般若。於此般若，色等
不可得，彼常無常亦不可得。所以者何？此中尚無
色等可得，何況有彼常與無常，汝若能修如是般
若，是修般若波羅密多，若樂若苦，若我若無我，若
淨若不淨，亦如是說。是為宣說真正般若，廣說靜
慮，乃至布施，亦爾。又言：汝修學時，勿觀諸法有少
可住，可超可入，可得可證，可受持等，所獲功德，及
可隨喜迴向菩提，何以故？於此般若，乃至布施波
羅密多，畢竟無有少法可住可超入等，以一切法
自性皆空，都無所有，若無所有，即是般若，乃至布
施波羅密多，於此般若等，畢竟無少法有入有出，
有生有滅，有斷有常，有一有異，有來有去，而可得
者，作此等說，是說真正般若。乃至布施波羅密多，
次又廣較福德，乃至若十方一切有情，皆於無上
菩提得不退轉，有人於此般若，以無量門巧妙文
義，為他廣說，令其易解，復作是言。來！善男子，汝當
於此甚深般若，聽受通利，如理思惟，隨此般若所
說法門，應正信解，則能修學，則能證得一切智法，
則修般若增益圓滿，便證無上菩提。是人所獲功
德，甚多於前。復次乃至若教十方一切有情，皆於
無上菩提不退，復以般若說令易解，有人於中，勸
一速證無上菩提，令說三乘救度一切。復以般若
說令易解，功多於前。何以故？速趣大菩提菩薩，要
甚假藉所說法故，於無上覺，求速趣故，觀生死苦，
運大悲心，極痛切故，於是帝釋歎述，善現讚印。
<pb n="75"/>
隨喜迴向品第三十一。彌勒菩薩白上座善現言：
菩薩於一切有情所有功德，隨喜俱行諸福業事，
以此福業事，與一切有情同共迴向無上菩提，以
無所得為方便故，於彼異生二乘諸福業事，為最，
為勝，為尊，為高，為妙，為微妙，為上，為無上，無等，無
等等，以諸異生，但為令己自在安樂，二乘為自調
伏寂靜涅槃，菩薩普為一切有情故。善現白言：是
菩薩普緣十方佛及聖眾諸事，起隨喜迴向心，為
有如是所緣事，如彼菩薩所取相不。彌勒答言：實
無如是所緣事，如彼菩薩所取相。善現言：如是所
起隨喜迴向，將非想顛倒，心顛倒，見顛倒。彌勒答
言：若菩薩久修行六度，曾供養諸佛，宿植善根，久
發大願，為諸善友所攝受，善學諸法，自相空義，能
於所緣事，及一切法，皆不取相，而能發起隨喜迴
向無上菩提，如是隨喜迴向，以非二非不二為方
便，非相非無相為方便，非有所得非無所得為方
便，非染非淨為方便，非生非滅為方便故，於所緣
事，乃至無上菩提，能不取相，非顛倒攝，若不久修
六度等所起隨喜迴向，以取相故，猶顛倒攝。復次
不應為新學菩薩宣說般若，乃至一切法自相空
義，以雖有少分信敬愛樂，而聞已尋皆忘失，驚疑
恐慴，生毀謗故。若不退轉菩薩，或曾供養諸佛等
者，應為廣說般若，乃至一切法自相空義，以能受
持，終不廢忘等故。善現言：此所用心，盡滅離變，此
所緣事，及諸善根，亦皆盡滅離變。何等是所用心，
復以何等為所緣事，及諸善根，而說隨喜迴向無
上菩提，是心於心，理不應有隨喜迴向，以無二心
俱時起故，心亦不可隨喜迴向心自性故。若菩薩
修行般若，能如實知色等皆無所有，以隨喜俱行
福業事，迴向無上菩提，是名無顛倒隨喜迴向菩
提。帝釋問言：新學菩薩，聞如是法，將無驚疑怖畏，
云何以所修善根迴向，云何攝受隨喜俱行諸福
事業迴向？善現承彌勒加被答言：新學菩薩修般
若，以無所得為方便，無相為方便，攝受般若，乃至
修無上菩提亦爾。由此因緣，多信解般若，乃至多
信解無上菩提，由此因緣，常為善友之所攝受，以
無量門巧妙文義，為其辨說六度相應之法，令其
乃至得入菩薩正性離生，常不遠離般若等法。復
次新學菩薩，隨所修習施等，隨所安住內空等，皆
應以無所得為方便，無相為方便，與一切有情同
共迴向無上菩提。復次新學菩薩，應普於十方佛
及弟子功德，人天善根，一切合集稱量現前，發起
無等等隨喜心。復以隨喜福業，與一切有情同共
迴向無上菩提。彌勒問善現言：云何不墮想顛倒，
心顛倒，見顛倒？善現答言：於所念佛及弟子眾所
有功德，不起佛弟子眾功德之想，於人天等所種
善根，不起善根人天等想，於所發起隨喜迴向之
心，亦復不起隨喜迴向心想，是菩薩無想顛倒，心
顛倒，見顛倒，若取其相，是有顛倒。復次正知此心
盡滅離變，非能隨喜，正知彼法，其性亦然，非所隨
喜，又正了達能迴向心，法性亦爾，非能迴向，及正
了達所迴向法，其性亦爾。非所迴向，若能依是所
說隨喜迴向，是正非邪。彌勒又問：云何不取相而
能隨喜迴向？善現答言：菩薩所學般若中，有如是
善巧方便，雖不取相，而所作成，非離般若，有能發
起隨喜迴向。彌勒言：勿作是說，以般若中，佛弟子
眾功德善根，皆無所有，不可得故；所作隨喜發心
迴向，亦無所有，不可得故；應作是觀，過去佛弟子
眾功德善根，性皆已滅，所作隨喜發心回向，性皆
寂滅，若取相分別，佛所不許。妄想分別，雜毒藥故。
大德應說云何隨喜回向？善現答言：應作是念，如
諸佛以無上智，遍知諸功德善根，有如是類，如是
體，如是相，如是法，而可隨喜，我亦如是隨喜。又如
<pb n="76"/>
諸佛以無上智，遍知應以如是福業回向菩提，我
亦如是回向。則不謗佛，隨佛所教，隨法而說，不雜
眾毒。復次如色等，不墮三界，非三世攝，隨喜回向，
亦應如是。以彼諸法自性空故，又如實知色等自
性不生，則無所有，不可以彼無所有法，隨喜回向
無所有故，若以有相為方便，或有所得為方便，發
生隨喜回向，佛不稱讚，不能圓滿六度等法，於是
佛讚印之。諸天亦皆讚印。佛告善現：菩薩欲於三
世佛，及三乘功德，人天福業，發起無倒隨喜回向
心者，應作是念，如解脫，色等亦如是，乃至一切有
情亦如是，一切法性亦如是，一切隨喜迴向亦如
是，如諸法性無縛無解，無染無淨，無起無盡，無生
無滅，無取無捨，我於如是功德善根，現前隨喜迴
向菩提，如是隨喜，非能隨喜，無所隨喜故，如是迴
向，非能迴向，無所迴向故，如是所起隨喜迴向，非
轉非息無生滅故，是隨喜迴向，為最、為勝、乃至為
無等等，疾證無上菩提，功德無比。
閱藏知津卷第十七

　　　　　（比丘寂惺　照滿　普讓
　　　　　　　普見共助銀八兩）

<sarticle><article>閱藏知津卷第十八</article></sarticle>
北天目沙門釋智旭彙輯
<other>大乘經藏　般若部第三之三</other>
大般若經之餘二讚般若品第三十二。舍利子向佛廣讚般若，佛以
一切善法皆由般若出現答之。帝釋與舍利子問
答，廣顯五度如盲，般若如導。佛又廣答舍利子。菩
薩不為引發色等一切法故，應引發般若，以一切
法，無作無止，無生無滅，無成無壞，無得無捨，無自
性故。舍利子問：如是引發般若，與何法合？佛言：不
與一切法合，如是般若，於一切法無所得故。帝釋
問：豈亦不合一切智智？佛言：亦不合。由此於彼不
可得故，如是合得而無合得，於一切法，亦如是合
得而無合得。善現白佛：若菩薩起如是想，般若與
一切法合，般若與一切法不合，是俱棄捨般若，遠
離般若。佛言：復有棄捨遠離般若，謂菩薩起如是
想，般若無所有，非真實，不堅固，不自在，是俱棄捨
遠離般若。善現問：若菩薩信般若，為不信何法？佛
言：信般若，則不信色等一切法。以行般若時，觀一
切法不可得故。善現白佛：菩薩般若，名大波羅密
多。佛言：緣何意說。善現白佛：菩薩般若，於色等一
切法，不作大，不作小，不作集，不作散，不作有量，不
作無量，不作廣，不作狹，不作有力，不作無力，緣此
意說，名大波羅密多。復次新學菩薩，依般若等六
度，起如是想，如是般若，於色等一切法不作大不
作小等，由起此想。非行般若，若依六度，起如是想，
如是般若，於一切法作大作小等。若不依六度，起
如是想，如是般若，於一切法不作大不作小等。若
不依六度，起如是想，如是般若，於一切法作大作
小等，如是一切，皆非行般若，皆非般若等流果故，
是名大有所得，非能證無上菩提故。所以者何，有
情無生故，無滅故，無自性故，無所有故，空故，無相
故，無願故，遠離故，寂靜故，不可得故，不可思議故，
無覺知故，勢力不成就故，當知般若亦無生，乃至
勢力亦不成就。色等一切法，一一廣說亦如是，故
名大波羅密多。謗般若品第三十三。舍利子問：
於此般若能信解者，從何處來生，發菩提幾時，供
幾所如來，修六度久如？佛言：從十方如來法會來
生，發菩提經無數劫，供無數如來，常修六度，經無
數劫。善現白佛：甚深般若，為有能聞能見者不？佛
言：實無能聞及能見者，亦非所聞，及非所見，何以
故？色等一切法無聞無見，諸法鈍故。善現復問：菩
<pb n="77"/>
薩積行久如，便能修學甚深般若？佛言：有菩薩從
初發心，即能修學六度，有方便善巧故，不謗諸法，
於一切法不增不減，常不遠離六度相應之行，亦
常不離諸佛菩薩，有菩薩雖曾見多佛，亦多修習
六度，而有所得為方便故，不能修學甚深般若，及
靜慮等，聞說如是甚深般若，便從座去，不敬般若，
亦不敬佛，既捨般若，亦捨諸佛，乃至造作增長能
感匱正法業，墮三惡道，各無數劫。諸愚癡人，謗毀
般若，由四因緣，一者為諸邪魔所扇惑故，二者於
甚深法不信解故，三者不勤精進，堅著五蘊，諸惡
知識所攝受故，四者多懷瞋恚，樂行惡法，喜自高
舉，輕毀他故。難信解品第三十四。善現白佛：不
勤精進，未種善根，具不善根，為惡知識所攝受者，
於佛所說甚深般若，實難信解？佛言：如是！如是！善
現復問：如是般若，云何甚深難信難解？佛言：色等
非縛非解，以色等無所有性，為色等自性故，色等
前後中際廣說亦爾。又色等清淨，即果清淨，果清
淨，即色等清淨，是色等清淨，與果清淨，無二無二
分，無別無斷故，色等清淨，與般若清淨，廣說亦如
是。色等清淨，與一切智智清淨，廣說亦如是。我清
淨，有情清淨，命者清淨，乃至見者清淨，一一對色
等清淨，廣說亦如是。復次我清淨故，色等清淨，色
等清淨故，一切智智清淨。何以故？若我清淨，若色
等清淨，若一切智智清淨，無二無二分，無別無斷
故，有情清淨，乃至見者清淨，一一廣說亦如是。復
次貪清淨，即色等清淨，色等清淨，即貪清淨。何以
故？是貪清淨，與色等清淨，無二無二分，無別無斷
故，瞋清淨，癡清淨，廣說亦如是。復次貪清淨故，色
等清淨，色等清淨故，一切智智清淨，乃至無二無
二分，無別無斷故，瞋癡廣說亦如是。復次色清淨
故，受清淨，受清淨故，色清淨，無二無二分，無別無
斷故，受清淨故，想清淨，乃至一切菩薩行清淨故，
諸佛無上菩提清淨，展轉廣說亦如是。復次般若
波羅密多清淨故，色清淨，色清淨故，一切智智清
淨，無二無二分，無別無斷故，廣說乃至無上菩提
亦如是，靜慮波羅密多清淨，乃至布施清淨，一一
廣說亦如是。復次內空清淨故，色等清淨，色等清
淨故，一切智智清淨，無二無二分，無別無斷故，外
空清淨，乃至無性自性空清淨，一一廣說亦如是。
真如清淨，乃至不思議界清淨，一一廣說亦如是。
苦聖諦清淨，乃至道聖諦清淨，一一廣說亦如是。
四靜慮清淨，乃至十遍處清淨，一一廣說亦如是。
四念住清淨，乃至八聖道支清淨，一一廣說亦如
是。空無相無願三解脫門清淨，一一廣說亦如是。
菩薩十地清淨，五眼清淨，六神通清淨，佛十力清
淨，乃至十八佛不共法清淨，無忘失法清淨，恒住
捨性清淨，一切智清淨，道相智清淨，一切相智清
淨，一切陀羅尼門清淨，一切三摩地門清淨，預流
果清淨，一來果清淨，不還果清淨，阿羅漢果清淨，
獨覺菩提清淨，一切菩薩摩訶薩行清淨，諸佛無
上正等菩提清淨，一一廣說亦如是。復次一切智
智清淨故，色等清淨，色等清淨故，般若波羅密多
清淨，無二無二分，無別無斷故，以對靜慮，乃至布
施波羅密多，對內空等，乃至諸佛無上菩提，一一
廣說亦如是。復次有為清淨故，無為清淨，無為清
淨故，有為清淨，無二無二分，無別無斷故，過去未
來現在，互對亦爾。（此品共一百零三卷，具明一切諸法互攝互融。）讚清
淨品第三十五。舍利子白佛言：如是清淨，最為甚
深。佛言：如是，畢竟淨故，廣說色等一一畢竟淨故。
復言：極為明了，不轉不續，本無雜染，本性光潔，無
得無觀，無生無顯，一一廣說亦如是。又如是清淨，
不生欲界，不生色界，不生無色界，三界自性不可
得故，又如是清淨，本性無知，以一切法本性鈍故，
<pb n="78"/>
又色等性無知，即是清淨，畢竟淨故，自相空故，又
般若於一切智智無益無損，畢竟淨故，法界常住
故，清淨般若於一切法無所執受，畢竟淨故，法界
不動故，又我清淨故，色等一切法清淨，畢竟淨故，
我無所有故，色等一切法無所有。是畢竟淨，又我
無邊故，色等無邊，以畢竟空無際空故，是畢竟淨。
菩薩修行般若，不住此岸，彼岸，中流，即畢竟淨，以
三世法性平等故，成道相智。著不著相品第三
十六。善現白佛：菩薩若無善巧方便，於此般若起
般若想，以有所得為方便故，棄捨遠離甚深般若。
佛言：如是！彼等著名著相，是故於此棄捨遠離，謂
於此般若，取名取相，耽著般若，或恃此般若而生
憍慢，不能證得實相般若。若有善巧方便，以無所
得為方便，於此般若，不取名相，不起耽著，不生憍
慢，便能證得實相般若。舍利子問：云何為著及不
著相？善現答言：若無方便善巧，於色等謂空，起空
想著。又或於色等謂色等，起色等想著。又從初發
心，於六度二十空等，起行想著，名為著相。若有方
便善巧，於色等不起空不空想，乃至不作是念，我
能行施，惠彼受者，此所施物及惠施性等，以無所
得為方便，無一切分別妄想執著。由善通達內空，
乃至無性自性空故，是名無執著相。帝釋問：云何
著相？善現答言：起六度二十空等想著，乃至起於
佛所種諸善根想著，起和合迴向無上菩提想著，
是名修行般若時所有著相，由著想故，不能修行
無著般若迴向無上菩提。何以故？非色等本性可
能迴向故。復次應以如實相意，示現教導勸勵讚
喜有情，謂行六度二十空等，不應分別我能惠捨，
乃至我能住內空等。若能如是於自無損，亦不損
他，便能遠離一切想著。佛讚印之。更說微細著相，
謂於佛及弟子有情善法，不應取相而憶念故，諸
取相者，皆虛妄故，如是般若，最為甚深，以一切法
本性離故，皆應禮敬，功德多故，然無造無作，無能
覺者，以一切法，一性非二，諸法一性，即是無性，諸
法無性，即是一性。若如實知諸所有法一性無性，
無造無作，則能遠離一切執著。如是般若，難可覺
了，無能見聞覺知者，離證相故，不可思議，不可以
心知，離心相故，不可以色等知，離色等相故，無所
造作，色等不可得故，作者不可得，若不行色等，不
行色等若常若無常，乃至若淨若不淨，是行般若。
何以故？色性等尚無所有，況有色等若常若無常
等。復次不行色等圓滿及不圓滿，是行般若。何以
故？若色等圓滿及不圓滿，俱不名色等，亦不如是
行，是行般若。復次不行色等著不著相，是行般若，
如是行般若時，於色等不起著不著想，如是般若
甚深法性，若說不說，俱無增減，如彼虛空，亦如幻
士，若讚若毀，不增不減。善現白言：菩薩修行般若，
甚為難事，謂若修不修，無增無減，亦無向背，而勤
修學如是般若，乃至菩提，曾無退轉，何以故？如修
虛空，都無所有，如虛空中，無色等可施設，所修般
若，亦復如是。是菩薩能擐大功德鎧，我等皆應敬
禮。會中有一苾芻心念領解。佛讚印之。帝釋問善
現言：菩薩當如何學？善現答言：當如虛空學。帝釋
白佛：若人受持般若，我當云何守護？善現謂言：汝
見有法可守護不？帝釋言：不也。善現言：若人住如
所說甚深般若，即為守護，一切求便欲害，終不能
得。若欲守護，無異欲護虛空。帝釋問言：云何菩薩
修行般若，雖知諸法如幻，夢，響，像，陽燄，光影，變化
事，尋香城，而不執是幻等，亦不執由幻等，亦不執
屬幻等，亦不執依幻等。善現答言：若菩薩不執是
色等，由色等，屬色等，依色等，是菩薩雖知諸法如
幻等，而不執是幻等，乃至依幻等。說般若相品
第三十七。諸天由佛神力，於十方面，各見千佛宣
<pb n="79"/>
說般若，請說上首，皆名善現。問難上首，皆名帝釋。
佛告善現，彌勒等當來諸佛，亦於此處宣說般若，
善現白佛：彌勒得菩提時，以何諸行相狀宣說。佛
言：當以色等非常非無常，非樂非苦，非我非無我，
非淨非不淨，非寂靜非不寂靜，非遠離非不遠離，
非縛非解，非有非空，非過去非未來非現在，宣說
如是甚深般若。善現復問：彌勒得菩提時，證何等
法，復說何法？佛言：證色等畢竟淨法，說色等畢竟
淨法。善現復問：如是般若，云何清淨？佛言：色等清
淨故，無生無滅無染無淨故。復次色等無染汙故，
不可取故，復次色等唯假說故，如依虛空，二事響
現，色等亦復如是。復次色等不可說故，無可說事
故。復次色等不可得故，無可得事故。復次色等不
生不滅不染不淨故，畢竟空故。善現白佛：於六齋
日，讀說般若，諸天來聽，獲勝功德。佛言：如是般若，
名大寶藏。爾時諸天散華，慶慰唱言，今見第二轉
妙法輪。佛告善現，如是法輪，非第一轉，非第二轉，
於一切法不為轉故，不為還故，出現於世，以無性
自性空故。波羅密多品第三十八。善現與佛酬
唱廣歎。難聞功德品第三十九。帝釋心念難聞。
舍利子向佛分別信解不信解，由於夙因。帝釋自
言敬禮般若，即為敬禮一切智智。佛言：一切智智，
皆從般若而得生故，菩薩應學般若。帝釋問佛，菩
薩修行般若，云何住色等，云何習色等。佛言：若於
色等不住不習，是為住習色等，以所住習色等不
可得故。復次若於色等非住非不住，非習非不習，
是為住習色等，以觀色等前後中際不可得故。舍
利子言：般若最為甚深。佛言：色等真如甚深故。舍
利子言：般若難可測量。佛言：色等真如難測量故。
舍利子言：般若最為無量。佛言：色等真如無量故。
舍利子言：云何菩薩行般若。佛言：不行色等甚深
性，是行般若，以色等甚深性，則非色等故，不行色
等難測量性，不行色等無量性，一一廣說亦如是。
舍利子言：如是般若，不應在新學前說，忽彼聞此，
不能信解，但應在不退轉菩薩前說，帝釋問：頗有
未受記菩薩，聞說不驚恐怖者不。舍利子言：有。是
菩薩不久當受大菩提記。舍利子向佛說王都前
相譬，見海近相譬，樹枝滋潤譬，懷孕身重譬。佛讚
印之。善現歎佛甚奇希有。善能付囑菩薩，攝受菩
薩，佛為說菩薩四攝。善現又問：云何修行般若，速
得圓滿。佛言：不見色等若增若減，又不見是法非
法，有漏無漏，有為無為，過去未來現在，善不善無
記，欲色無色，乃至不見六度二十空等，是菩薩修
行般若，速得圓滿。以一切法無性相故，無作用故，
不可轉故，虛妄誑詐，性不堅實，不自在故，無覺受
故，離我有情，廣說乃至知見者故。善現白佛：如來
所說不可思議。佛言：如是色等不可思議故，若菩
薩於色等不起不思議想，修行般若，速得圓滿，若
菩薩不思惟分別色等，色等相，色等性，以色等不
可思議故，齊此應知已久修六度，久種善根，供養
多佛，事多善友。又色等甚深故，般若極為甚深，如
是般若，是大寶聚，能與有情一切功德寶故，又色
等清淨故，般若是清淨聚，乃至應疾書寫等，以佛
神力，令彼惡魔，不能留難。佛滅度後，東南方漸當
興盛，乃至後五百歲，於東北方當廣流布。魔事
品第四十。佛為善現具說修諸行時留難魔事。
佛母品第四十一。佛言：善現，如母得病，子求醫療，
佛眼觀視護念甚深般若，亦復如是。般若能示世
間諸法實相，如來皆依般若，普能證知有情心行
差別，乃至依於般若，證一切法真如，究竟得無上
覺，故說般若能生諸佛，是諸佛母。雖能生諸佛，能
示世間相，而無所生，亦無所示，不見色等故，名示
色等相，由不緣色等而生於識，是為不見色等故，
<pb n="80"/>
名示色等相。復次般若能為諸佛顯色等世間空，
能示諸佛色等世間空相，能示諸佛色等世間不
可思議相，遠離相，寂靜相，畢竟空相，無性空相，自
性空相，無性自性空相，純空相，純無相，無願相，由
是能示諸佛世間實相，名諸佛母。謂令不起此世
間想，他世間想，以實無法可起此世他世想故。
不思議等品第四十二。善現白佛：甚深般若，為大
事故而現於世，為不可思議事，為不可稱量事，為
無數量事，為無等等事，而現於世。佛言：如是，如是。
善現復言：為但佛性，如來性，自然法性，一切智智
性，不可思議，不可稱量，無數量，無等等，為更有餘
法耶。佛言：色等亦不可思議，乃至無等等。復次色
等不可施設，不可思議，乃至無等等性。善現白佛：
何因緣故？佛言：色等不可施設，思議，稱量，數量，平
等不平等性故。善現又問：何因緣故？佛言：色等自
性不可思議，不可稱量，無數量，無等等，無自性故，
於意云何？色等不可思議，乃至無等等無自性中
色等可得不？善現言：不也！佛言：如是。由此一切法
皆不可思議，乃至無等等，以一切法皆不可思議，
乃至無等等故，一切如來所有佛法，如來法，自然
法，一切智智法，亦不可思議。乃至無等等，思議滅
故，稱量滅故，數量滅故，等等滅故，但有增語，如虛
空故，於是四眾得益，菩薩得記。辦事品第四十
三。佛答善現，般若能辦六度二十空等，如王以諸
國事，付囑大臣，如來亦爾。以三乘法，付囑般若，般
若不取著色等，出現世間，能成辦事。善現白言：云
何般若出現世間，不取著色等。佛言：汝頗見色等
可取可著不，頗見有法能取能著不，頗見由是法
有取有著不？善現一一答言：不也！佛言：善哉，如是。
是故菩薩亦不應取著色等，諸天子白佛：假使大
千有情，皆成四果獨覺，不如有人。一日於此甚深
般若所成就忍，勝彼智斷無量無邊，以諸四果獨
覺所有智斷，皆是菩薩忍少分故。佛言：如是。眾
喻品第四十四。善現問言：若菩薩信解般若，復能
修習，從何處沒，來生此間。佛言：從人趣來，亦有從
他方佛處來，亦有從睹史多天來，若於先世，雖得
聞般若等，而不請問甚深義趣，今聞說是般若，其
心迷悶，猶豫怯弱，或生異解。若於先世，雖曾請問
甚深義趣，而不能經一日二日三四五日，隨順修
行。今聞說是般若，設經一日乃至五日，其心堅固，
若離所聞，尋便退失。復次若不以般若等攝他有
情，若不隨順修行深般若等，或墮聲聞及獨覺地，
如海船破，不取木器屍等以為依附。如度曠野，不
攝受資糧器具。如執坏瓶，如船未具裝治。如老病
無人扶，若能攝受般若，方便善巧者，反是。善現白
佛：云何不攝受般若，亦不攝受方便善巧，退墮聲
聞及獨覺地？佛言：從初發心，住我我所執，修行施
等，所以者何，施等波羅密中，無如是分別，何以故？
遠離此彼岸，是施等波羅蜜多相故，此人不知此
彼岸相故，不能攝受施等一切善法，由是或墮二
地，不證無上菩提。又修施等時，執為我所而生憍
慢，由不攝受甚深般若，亦不攝受方便善巧，退墮
二地，若從初發心，離我我所執，修行施等，了知此
岸彼岸相故，便能攝受施等一切善法，不墮二地，
疾證菩提。真善友品第四十五。佛答善現，初業
菩薩，應先親近真善知識，謂說修施等時，普施有
情，同共迴向無上菩提，不應以色等而取無上菩
提，若不取色等，便得無上菩提，勿於色等而生貪
愛，以色等非可貪愛，一切法自性空故。善現白佛：
菩薩能為難事，於一切法自性空中，希求菩提，欲
證菩提，佛言：如是。雖知一切法如幻，夢，響，像，影，燄，
化，尋香城，自性皆空。而為世間得義利故，得利益
故，得安樂故，欲救拔故，作歸依故，作舍宅故，作究
<pb n="81"/>
竟道故，作洲渚故，作光明故，作燄炬故，作導師故，
作將帥故，作所趣故，發趣菩提。善現白佛：云何為
世間得義利，乃至作所趣？佛一一詳答。是中作舍
宅者，說一切法皆不和合。色等不和合，即色等不
相屬，不相屬即無生，無生即無滅，無滅即不和合。
作究竟道者，色等究竟，即非色等，如此諸法究竟
相，一切法相亦如是。善現白佛：若一切法相如究
竟相者，云何菩薩於一切法應現等覺。佛言：如是
色等究竟中，無如是分別，謂此是色等，是為菩薩
難事，謂雖觀一切法皆寂滅相，而心不沈沒，作是
念言，我於是法現等覺已，證得菩提，為諸有情宣
示寂滅微妙之法，作洲渚者，色等前後際斷，即是
寂滅微妙如實。作將帥者，開示色等無生無滅，無
染無淨。作所趣者，開示色等以虛空為所趣，開示
色等非趣非不趣，以色等性空，空中無趣無不趣
故，所以者何？一切法皆以空為趣，彼於是趣不可
超越，以空中趣非趣不可得故，無相為趣，無願為
趣，無起無作為趣，乃至尋香城為趣，無量無邊等
為趣，我有情等為趣，常樂我淨為趣，無常苦，無我，
不淨，為趣，貪事，瞋事，癡事，見所作事，真如等，色等，
為趣，一一廣說亦如是。趣智品第四十六。善現
白佛：誰於甚深般若，能生信解。佛言：久發意，供多
佛，善根熟，善友攝，乃能信解。善現復問：生信解者，
何性，何相，何狀，何貌？佛言：調伏貪瞋癡性為性，遠
離貪瞋癡相狀貌為相狀貌，又調伏貪無貪瞋無
瞋癡無癡性為性，遠離貪無貪等相狀貌為相狀
貌。又問：信解般若，當何所趣。佛言：當趣一切智智，
能與一切有情為所歸趣。又問：菩薩能為難事，擐
堅固甲，度脫有情，令證涅槃，而都不見有情施設。
佛言：如是，復次菩薩所擐甲冑，不屬色等。以色等
畢竟無所有，非菩薩非甲冑故。善現白佛：是菩薩
無容當墮二地，所以者何？菩薩非為度脫少分有
情，非為求少分智故，普為救拔一切有情，但為求
得一切智智，而擐甲冑。佛言：如是。善現白佛：般若
甚深，無能修者，無所修法，亦無修處，亦無由此而
得修習，所以者何？非此甚深義中，而有少分實法
可得，若修虛空，是修般若，若修一切法，是修般若，
若修不實法，若修無所有，若修無攝受，若修除遣，
是修般若。所謂修除遣色等，佛印述之。復次於般
若等不生執著，驗知是不退菩薩，諸不退轉菩薩，
不觀他語，及他教敕，以為真要。非但信他而有所
作，不為貪瞋癡慢餘雜染心之所牽引，相續隨順
趣向臨入一切智智。善現白佛：是菩薩行色等不。
佛言：不行色等，是菩薩隨順趣向臨入一切智智，
無能作，無能壞，無所從來，無所去處，亦無所住，無
方無域，無數無量，無往無來，亦無能證。不可以色
等證，何以故？色等即是一切智智。所以者何？若色
等真如，若一切智智真如，若一切法真如，皆一真
如，無二無別。真如品第四十七。諸天散華禮讚。
言一切佛般若經中，皆作是說，色等即是一切智
智，一切智智即是色等，若色等真如，若一切智智
真如，若一切法真如，皆一真如，無二無別，亦無窮
盡。佛印述云：我觀此義，心恒趣寂，不樂說法，謂深
般若，即佛所證無上菩提。無能證，非所證，無證處，
無證時，此法深妙，不二現行，非諸世間所能比度，
虛空等甚深故，此法甚深，我等甚深故，色等甚深
故，此法甚深。諸天白佛：此深妙法，不為攝取色等
故說，不為棄捨色等故說，世間有情，多行攝取行，
起我我所執，謂色是我是我所，乃至一切相智是
我是我所。佛印述云：若菩薩為攝取色等故行，為
棄捨色等故行，不能修六度等，不能證二十空等，
一一廣說。善現白佛：此深妙法，隨順般若，乃至三
智等一切法，於色等都無有礙，以無礙為相，虛空
<pb n="82"/>
等平等性故，色等無生無滅故，色等足跡不可得
故。諸天白佛：善現隨如來生，佛真弟子。善現謂諸
天言：一切法真如平等故，如來真如平等，如來真
如平等故，一切法真如平等，同一真如平等，無二
無別。善現於此真如，能深信解，故說善現隨如來
生。說是真如相時，大千震動，天散香華。善現復言：
善現不由色等故，隨如來生，不由色等真如故，隨
如來生，不離色等故，隨如來生，不離色等真如故，
隨如來生，是一切法，都無所有諸隨生者，若所隨
生，由此隨生，及隨生處，皆不可得。舍利子白佛：此
中色等不可得，色等真如亦不可得。何以故？色等
尚不可得，況有色等真如可得。佛印述之：六萬菩
薩，成阿羅漢。佛言：此諸菩薩，雖有菩薩道空無相
無願解脫門，而遠離般若，及方便善巧力故，於實
際作證，取聲聞果。舍利子問：何因緣故，有菩薩修
三脫門，不攝受般若，無方便善巧力，便證實際，取
二乘果。有菩薩修三脫門，攝受般若，有方便善巧
力，不證實際，趣無上覺。佛言：若遠離一切智智心
修三脫門，是不攝受般若，無方便善巧力。若不離
一切智智心修三脫門，是攝受般若，有方便善巧
力。次說大鳥無翅喻。以喻菩薩依聲執相，若不取
相，直趣無上菩提。以離相心，修行施等，安住二十
空等。舍利子言：是菩薩從初發心，乃至究竟，都不
見有少法可得。謂若能證，若所證，若證處，若證時，
若由此證，都不可得。若色等乃至一切相智都不
可得，有人遠離般若方便善巧而求菩提，當知彼
於所求，或得不得，於所修行六度等，於所安住二
十空等，皆取相故，若欲證無上菩提，決定不應遠
離般若方便善巧，用無所得為方便，以無相俱行
心，應修六度等，應住二十空等。諸天白佛：無上菩
提，極難信解，甚難證得，所以者何？菩薩於一切法
自相共相，皆應證知，方得無上菩提，而所知法相，
都無所有，皆不可得。佛言：我亦現覺一切法相，證
得無上菩提，而都不得勝義法相，可說名為此是
能證，此是所證，此是證處，此是證時，及可說為由
此而證。以一切法畢竟淨故，有為無為畢竟空故。
善現白佛：如我思惟佛所說義，無上菩提，極易信
解，甚易證得。若能信解無法能證，無法所證，無有
證處，無有證時，亦無由此而有所證。則能信解無
上菩提，若有證知無法能證等，則能證得無上菩
提。以一切法畢竟皆空，若增若減，都不可得，不應
於中謂難信解，及難證得。所以者何？色等，色等自
性空，若於如是自性空，深生信解，無倒證知，便得
無上菩提。舍利子言：由是因緣，無上菩提極難信
解證得，譬如虛空，不作是念，我當信解，速證菩提，
菩薩亦應如是，要信解一切法與虛空等，及能證
知，乃得無上菩提。若信解一切法皆與虛空等，便
於菩提易生信解易證得者，則不應有恒沙菩薩
擐大功德鎧而有退屈。善現問言：色等與菩提有
退屈不，離色等，有法於菩提有退屈不，色等真如
於菩提有退屈不，離色等真如，有法於菩提有退
屈不？舍利子一一答言：不也！善現語言：若一切法，
諦故住故，都無所有，皆不可得，說何等法，可於菩
提而有退屈。舍利子言：若爾。何故佛說三種住菩
薩乘有情，但應說一，又應無三乘，但有一乘。滿慈
子語舍利子，應問許有一菩薩乘不？然後可難應
無三乘建立差別。舍利子以問善現。善現語言：一
切法真如中，為有三種住菩薩乘有情差別相不，
為有三乘菩薩異不，為實有一定無退屈菩薩乘
不，為實有一正等覺乘不，有一有二有三相不，為
有一法或一菩薩而可得不？舍利子一一答言：不
也！善現語言：若一切法，諦故住故，都無所有，皆不
可得，云何作是念言，如是菩薩，於無上菩提，定有
<pb n="83"/>
退屈，定無退屈，及不決定，乃至如是為三，如是為
一，若菩薩聞說如是諸法真如不可得相，其心不
驚恐怖疑悔退沒，疾得無上菩提。佛讚印之。
閱藏知津卷第十八
　　　（信士王新岸助銀二兩
　　　比丘語幻　明善各銀一兩）

<sarticle><article>閱藏知津卷第十九</article></sarticle>
北天目沙門釋智旭彙輯
<other>大乘經藏　般若部第三之四</other>
大般若經之餘三菩薩住品第四十八。善現白佛：「菩薩欲得菩提，當
於何住？應云何住？」佛言：「當於一切有情，住平等心，
起平等心，以平等心與語，起大慈心、大悲心、大喜
心、大捨心、恭敬心、質直心、調柔心、利益心、安樂心、
無礙心，如父母兄弟姊妹男女親族心，朋友心，如
親教師軌範師弟子同學心，如預流一來不還阿
羅漢心，如獨覺心，如菩薩心，如如來心，應供養恭
敬尊重讚歎心，應救濟憐愍覆護心，畢竟空無所
有不可得心，空、無相、無願心，當於此住。復次，應自
離十惡，勸他離十惡，恒正稱揚離十惡法，歡喜讚
歎離十惡者；應自修一切善，勸他修一切善，稱揚
一切善法，讚歎修一切善者，應如是住。若如是學，
如是安住，則於色等得無障礙。所以者何？從前際
來，不攝受色等。何以故？色等不可攝受故，若色等
不可攝受，則非色等。說是品時，萬二千菩薩，得無
生法忍。」不退轉品第四十九。善現白佛：「不退轉
菩薩，有何行，有何狀，有何相，我等云何知？」佛言：「菩
薩如實知異生地，二乘地，菩薩地，佛地，於諸法真
如中，無變異，無分別，皆無二無二分，雖如實悟入
諸法真如，而於諸法真如無所分別，以無所得為
方便故，聞真如與一切法無二無別，而無疑滯，以
真如與一切法，不可說一異俱不俱故。是菩薩若
無義利，終不發言，不觀視他好惡長短，平等憐愍，
而為說法。」善現復白佛：「以何行狀相，知是不退轉
菩薩！」佛言：「能觀一切法無行狀相，是為不退轉菩
薩。謂於色等退轉故，名不退轉，以色等自性無所
有，菩薩於中不住，故名退轉。若不退轉菩薩，終不
樂觀外道，於毘柰耶。終無疑惑，無戒禁取，不生三
惡趣等。受行十善，恒修六度，通利十二分教，持法
施善根，與諸有情迴向菩提，於深法門，不生疑惑
猶豫，都不見有色等，可於中生疑惑猶豫，成就柔
潤三業。於諸有情，心無罣礙，決定不與五蓋共居，
恒住正念正知，身心清淨，不貪四事，雖受十二杜
多功德，而無所恃。惡魔化現，不信不隨，決定不退
一切善法。於色等想退轉，以自相空，觀一切法已
入菩薩正性離生，乃至不見少法可得，無所造作，
畢竟不生，故名無生法忍。得是忍故，名不退轉。」又
答善現：「是菩薩不復退墮二乘地中，故說不退轉
故，名不退轉。遠離二乘地，於彼二地決定退捨，故
說以退轉故，名不退轉。隨意能入十二門禪三十
七品等，而不受其果，常不遠離大菩提心，不貴重
色等。雖現攝受五欲，而不染著，不行邪命。復有所
餘諸行狀相，通達諸法，皆無所有，常不遠離大菩
提心，不樂觀察論說色等，但樂觀察論說般若。常
不遠離一切智智相應作意，修行施等，離慳貪等。
雖住一切法空，而愛樂正法，不樂非法。雖住不可
得空，而常稱讚不壞法性，饒益有情。雖住真如法
界，而愛善友，不樂惡友。常樂見佛聞法，常不遠離
念佛聞法作意，生生之處，常不離佛，恒聞正法，護
持正法，不惜身命。」巧方便品第五十。佛告善現：
「不退菩薩，成就廣大無量無邊，不可數，難思議，勝
功德聚，住不共二乘智，引發四無礙解，又色等亦
名甚深，色等真如甚深故，色等真如，非即色等，非
<pb n="84"/>
離色等故。」善現白佛：「甚奇微妙方便，為不退菩薩
遮遣色等，顯示涅槃。」佛印述云「菩薩應於如是諸
甚深處，依深般若相應理趣，審諦思惟，稱量觀察，
應作是念！我今應如所說而住，應如所說而學，則
能攝取無數功德，超無量劫生死流轉，疾證菩提，
若此功德有形量者，恒沙世界不能容受。次以遠
離般若所修得福，與依深般若所獲功德，重重較
勝。」善現白佛：「分別所作，皆非實有，何緣是諸菩薩
獲福無邊！」佛言：「菩薩行深般若，知一切種分別所
作，空無所有，虛妄不實，善學二十空，如如觀察，即
不遠離甚深般若，獲福無數無量無邊，不可數在
有為無為界中，不可量在去來現在法中，不可測
度彼邊際故。復次，色等亦無數無量無邊，色等空
故。」善現白佛：「一切法空，即是無盡，亦是無數無量
無邊。」佛言：「如是！」善現復問：「若不可說義無增無減，
則布施等亦無增無減，云何菩薩修行施等，證得
無上菩提？」佛言：「如是！菩薩不作是念，我於般若等
若增若減。但作是念，唯有名想，謂為般若等。是菩
薩修施等時，持此施等俱行作意，及依此起心及
善根，與諸有情平等共有，迴向菩提，如佛菩提微
妙甚深而起迴向，由此迴向巧方便力，證得無上
菩提。」善現白佛：「何謂無上菩提！」佛言：「諸法真如是！」
又問：「何謂諸法真如？」佛言：「色等真如是，諸法真如
無增無減故，無上菩提亦無增無減，菩薩不離般
若，常樂安住諸法真如，都不見法有增有減，由此
不可說義無增無減，施等乃至一切相智，亦無增
無減，菩薩依止無增無減，方便修行般若，由此為
門，集諸功德，便證無上菩提。」善現白佛：「用初心證，
用後心證。」佛言：「如然燈時，為初燄能燋炷，為後燄
能燋炷？」善現言：「非初燄亦不離初燄，非後燄亦不
離後燄，其炷實燋。」佛言：「菩薩亦爾！」善現言：「菩薩不
作是念，我當壞相，及壞相想；亦不作是念，我當壞
無相，及壞無相想，於一切種無分別故。是菩薩雖
能離諸分別，而佛十力等未圓滿故，未證無上菩
提。由此善巧方便力故，於一切法，不取不壞，知一
切法自相空故，住一切法自相空中，為度有情，入
三三摩地，大悲願力所牽逼故，用此三定，成熟有
情。」佛言：「如是！」舍利子問菩薩夢中入三三摩地，於
深般若有增益不？善現答言：「晝時入三三摩地，於
深般若有增益者，彼夢中入，亦有增益，晝與夢中
無差別故。」乃至令與慈氏問答。願行品第五十
一。佛告善現，菩薩修行施等，見有情苦，作願勤修，
速得圓滿鄰近菩提。又見有情三聚無別，墮三惡
趣等，皆悉作願勤修六度，令速圓滿。殑伽天等
第五十二。授天女菩提記。善學品第五十三。善
現白佛：「行深般若菩薩，云何修習，近空三摩地等，
云何入空三摩地等。」佛言：「應觀色等空，不令心亂，
若心不亂，則不見法，若不見法，則不作證，善學諸
法自相皆空，無法可增，無法可減，故於諸法不見
不證，以勝義諦中，能證，所證，證處，證時，及由此證，
若合若離，皆不可得不可見故，菩薩觀法空時，先
作是念，我為學故觀，不為證故觀，今是學時，非為
證時，是菩薩未入定位，繫心於所緣，已入定時，不
繫心於境，不退六度二十空等，不證漏盡，如堅翅
鳥飛騰虛空，自在翱翔，久不墮地，雖依空戲，而不
住空，亦不為空之所拘礙。又如善射，箭箭相承，不
令墮落。」次廣明不退轉相，及廣明魔惱亂相。又廣
明傲慢餘菩薩罪，申明菩薩真遠離行，并示菩薩
真勝善友，勸諸菩薩當學般若。於此經中廣說菩
薩所應修學一切法相。善現白佛：「般若以何為相。」
佛言：「以虛空為相，無相為相，諸法諸相，皆不可得，
無所有故，又有因緣故，可說般若所有妙相，諸法
亦有如是妙相，所以者何？般若以性空為相，諸法
<pb n="85"/>
亦以性空為相，般若以遠離為相，諸法亦以遠離
為相，以一切法皆自性空，離眾相故。」善現白佛：「則
一切法，一切法空，亦一切法，一切法離，云何有情
可施設有雜染清淨？」佛言：「有情長夜有我我所心，
執我我所不？」答言：「如是！」佛言：「彼心所執我及我所，
空遠離不？」答言：「如是！」佛言：「豈不有情，由我我所執，
流轉生死！」答言：「如是！」佛言：「如是有情流轉生死，由
有雜染，以是證知，雜染可得。若諸有情，無心執著
我及我所，則無雜染，若無雜染，是則應無流轉生
死，流轉生死既現可得，應知有雜染法，既有雜染，
亦有清淨，是故應知有情雖自性空，遠離眾相，而
有雜染清淨可得。」善現白佛：「菩薩若如是行，則不
行色等。」佛言：「如是！乃復廣較宣說般若相應作意
功德，當知已到福田彼岸，一切有情無能及者，雖
於有情平等發起大慈悲等，而於一切無所執著。」
斷分別品第五十四。善現白佛：「一切作意，皆自
性離自性空，諸法亦爾。云何菩薩不離般若相應
作意，不離一切智智相應作意。」佛言：「如是離空，非
二乘菩薩佛作，亦非餘作，然一切法法住法定等，
法爾常住，是菩薩不離般若相應作意，亦不離一
切智智相應作意，何以故？甚深般若一切智智，及
諸作意皆自性離自性空故。如是離空，無增無減，
能正通達，名不離故。」善現復問：「云何修證般若平
等性已，證得無上菩提。」佛言：「非諸佛法有增有減，
亦非一切法住法定等有增有減，以甚深般若非
一非二，非三非四，亦非多故。」善現復問：「為即深般
若，空虛非有，不自在性，不堅實性，能行般若不？為
離深般若，空虛非有，不自在性，不堅實性，有法可
得能行般若不？為即深般若能行般若不？為離深
般若能行般若不？為即空性能行空不？為離空性
能行空不？為即色等能行般若不？為離色等能行
般若不？」佛一一答言：「不也！色等空虛非有，不自在
性，不堅實性，若即若離。」廣作問答亦如是。「色等真
如，乃至不思議界，若即若離。」廣作問答亦如是。善
現白佛：「若如是諸法，皆不能行般若，云何菩薩能
行般若？」佛言：「汝見有法，能行般若不？汝見般若，是
菩薩所行處不？汝所不見法，是法可得不？不可得
法，有生滅不？」善現一一答言：「不也！」佛言：「如汝所見
諸法實性，即是菩薩無生法忍，成就是忍，便為如
來授菩提記。」善現復問：「菩薩以一切法無生性得
記不？以一切法生性得記不？以一切法生無生性
得記不？以一切法非生非無生性得記不？」佛皆答
言：「不也！」善現白佛：「云何菩薩得不退記。」佛言：「汝見
有法得佛記不？」善現答言：「不也！」佛言：「如是！菩薩於
一切法無所得時，不作是念：『我於菩提當能證得，
我用是法證得菩提，我由此法，於如是時、如是處
證得菩提。』所以者何？無分別故。」巧便學品第五
十五。帝釋白佛：若於般若聽受修行，正為他說，乃
至菩提，不雜諸餘心心所者，當知必不成就微少
善根。佛印述較勝已，帝釋為一苾芻，復廣較勝，兼
為阿難明是佛威神力。佛言：般若功德非人天等
所能知故。次為阿難分別有擾亂不擾亂相，及明
出罪還補善法，或無或有差別，深囑菩薩，於有情
類，不應發起瞋忿等心，亦不應生麤惡言說。次答
阿難菩薩與菩薩共住之問。善現白佛：云何菩薩
平等性，而諸菩薩於中學故，名平等學？佛言：內空
等是平等性。復次色等，色等自性空，是平等性，菩
薩於中學故，名平等學。善現復問：為色等盡故學，
離故學，滅故學，無生故學，無滅故學，本來寂靜故
學，自性涅槃故學，是學一切智智不？如是廣問竟。
佛言：如汝所說，於意云何？色等真如盡滅斷不？答
言：不也！佛言：若菩薩於真如如是學，是學一切智
智。當知真如無盡，無滅，無斷，不可作證。一一述答
<pb n="86"/>
亦爾！復次如是學時，是學施等，乃至是學無上菩
提，若學施等，是學一切智智，至一切學圓滿彼岸。
善現白佛：若一切法本性清淨，云何菩薩於諸法
中復得清淨。佛言：如是諸法，本來自性清淨，菩薩
於中，精勤修學甚深般若，如實通達，無沒無滯，遠
離一切煩惱染著，故說菩薩復得清淨。復次雖一
切法本性清淨，而諸異生不知見覺，菩薩欲令彼
知見覺，修行布施等，安住內空等。如是學時，於佛
十力等無量佛法，皆得清淨，不墮二地。於諸有情
心行差別，皆能通達至極彼岸，善巧方便，令諸有
情證一切法本性清淨，如是修學，終不發起慳貪
破戒等心，終不發起執取色相等相應之心，何以
故？都不見法是可得者，無所得故，不起執取色等
法相相應之心，修學如是般若，無有一切功德善
根而不能得。願喻品第五十六。帝釋心念歎勝，
佛讚印之，散華發願。問隨喜福，佛答不可數知。善
現白佛：云何菩薩以如幻心，能證無上菩提。佛言：
汝見如幻心不？答言：不也！佛言：若處無幻，無如幻
心，汝見有是心，能證菩提不？答言：不也！佛言：若處
離幻，離如幻心，汝見有是法，能證菩提不？答言：不
也！我都不見即離心法，說何等法，是有是無，以一
切法畢竟離故，若法畢竟離，是法不應修，亦不應
壞，亦不應引。般若畢竟離故，不應能引，云何離法
能證離法。佛言：善哉！以般若等畢竟離故，菩薩可
得無上菩提，若般若等非畢竟離，應非般若等。以
般若等畢竟離故，名為般若等，是故菩薩非不依
般若，能證無上菩提，雖非離法能證離法，而證菩
提，非不依止甚深般若，是故菩薩欲得菩提，應學
般若。善現白佛：菩薩所行法義，極為甚深。佛言：如
是！菩薩能為難事，行甚深義而不作證。善現白言：
菩薩所作不難，所以者何，所證法義，能證般若，證
法，證者，證處，證時，都不可得。譬如虛空，幻士，影像，
如來，變化，機關，於一切法，無分別故。舍利子問：但
般若無分別耶？善現答言：靜慮等亦無分別。舍利
子問：色等亦無分別耶？善現印答。舍利子問：若一
切法皆無分別，云何有五趣差別，云何復有三乘
位異。善現言：有情顛倒煩惱因緣造種種業，感異
熟果，依此施設五趣差別，無分別故有，修預流及
預流果等三乘聖位。去來現在如來，由無分別，分
別斷故，可施設有。由此因緣，知一切法皆無分別，
以無分別真如法界法性實際為定量故，菩薩應
行如是無分別相般若，便能證得無分別相所求
菩提。堅等讚品第五十七。舍利子問：菩薩行深
般若，為行堅實法，無堅實法耶？善現答言：行無堅
實法。般若等無堅實故，尚不見無堅實可得，況見
有堅實可得。諸天作念，若人發心如深般若義行，
不墮二地，甚為希有，應當敬禮，善現告言：是未希
有，若菩薩知一切法及諸有情，皆不可得，而發心
擐功德鎧，度令究竟涅槃，乃甚希有。如調伏虛空，
如與虛空戰，何以故？色等離故有情離。復次，色等
離，故施等離，若菩薩聞說諸法無不遠離，心不沈
沒驚怖憂悔，是為行深般若。佛言：何因緣故，菩薩
於深般若，心不沈沒。善現言：以一切法，皆非有故，
皆遠離故，皆寂靜故，無所有故，無生滅故，觀一切
法，皆不可得，不可施設是能沈沒，是所沈沒，是沈
沒時，是沈沒處，是沈沒者，由此沈沒。若能如是行
深般若，釋梵禮敬。佛言：非但釋梵，亦為淨居諸天
禮敬，亦為十方佛所護念，則令一切功德圓滿，一
切惡魔不能沮壞，以成就二法故。一觀諸法皆畢
竟空，二不棄捨一切有情。又一如所言皆悉能作，
二為諸佛常所護念。若菩薩聞說般若，心無疑惑，
深生淨信，當於不動佛所，及諸菩薩所，廣聞其義，
信解不退，證得一切智智。善現白佛：諸法實性，皆
<pb n="87"/>
不可得，云何安住真如，精勤修學，疾證菩提。佛言：
如佛所化，安住真如，修菩薩行，疾證菩提，宣說正
法。菩薩亦復如是。帝釋白佛：般若極難信解，菩薩
甚為難事，觀一切法，都無所有，於深法性，無疑無
滯。善現語言：菩薩觀一切法，無不皆空，都無所有，
誰沈誰沒，誰怖誰驚，誰疑誰滯，未為希有。帝釋白
言：如箭射空，近遠無礙，尊者所說，亦復如是。囑
累品第五十八。帝釋白佛：讚善現所說，無不依空
等。佛告帝釋：善現安住空故，觀施等尚不可得，況
有行施等者，善現於一切法，住遠離住，寂靜住，無
所得住，空住，無相住，無願住，如是等無量勝住，比
菩薩所住般若最勝行住，乃至鄔波尼殺曇分，所
不及一。於是諸天散華，六千苾芻得菩提記，同名
散華如來。佛語慶喜：雖種三乘善根，要於甚深般
若，修行六度，安住二十空等，令得圓滿。是故我以
般若，付囑於汝，忘失餘法，其罪猶小，忘失般若，其
罪甚大。乃至種種讚說付囑，令受持已，復現神力，
令眾皆見不動如來海會說法，彼土莊嚴，佛攝神
力，眾忽不見。佛告慶喜：如彼佛土，非此土眼所行
境界，一切法亦如是，皆非眼根之所行境，法不行
法，法不見法，法不知法，一切法無行者，無見者，無
知者，無動無作，能取所取，性遠離故，能所思議，性
遠離故，如幻事等，眾緣和合，相似有故，無作受者，
妄現似有，無堅實故。若如是知如是見如是行者，
是行般若，亦不執著此諸法相，如是學時，於諸學
中為最，為勝，為長，為尊，為妙，為微妙，為上，為無上，
諸有欲取般若量邊際者，如愚欲取虛空量及邊
際。慶喜白佛：何故般若無量。佛言：性無盡故，性遠
離故，性寂靜故，如實際故，如虛空故，三世諸佛皆
學般若，證得菩提，宣說開示，而此般若，亦無有盡，
已不盡，今不盡，當不盡，靜慮等一一皆爾，內空等
一一皆爾。所以者何？此等諸法，無生無滅，亦無住
異，云何可得施設有盡。佛復出廣長舌，明無虛妄，
若能受持般若陀羅尼者，則為總持一切佛法。
無盡品第五十九。善現問佛：般若為無盡不？佛言：
實為無盡，猶如虛空，不可盡故。復問：云何應引般
若。佛言：色等無盡故，應引般若。復次色等虛空無
盡故，應引般若，復次觀無明等如虛空無盡故，應
引般若，如是觀察十二緣起，遠離二邊，是諸菩薩
不共妙觀。不見有法無因而生，不見有法無因而
滅，不見有法常住不滅，不見有法有我有情等，不
見有法若常若無常，若樂若苦，若我若無我，若淨
若不淨，若寂靜若不寂靜，若遠離若不遠離，是菩
薩雖行般若等，而不見有所行，亦不見有法能見
所行，以無所得而為方便，修行如是般若，一切魔
大愁惱。次答善現，菩薩能正修行般若，便能具足
修滿六波羅密。相引攝品第六十。善現白佛：云
何安住布施，引攝淨戒等五；乃至安住般若，引攝
布施等五，佛廣答之。多問不二品第六十一。善
現白佛：如是菩薩，發心幾時，乃至植幾善根。佛言：
發心甚久，善根無不圓滿，如是般若，如日月輪，照
餘五度。如有七寶，乃名輪王，如強夫守護美女，如
軍將善備鎧杖，如小王朝侍輪王，如水隨恒河入
海，如右手能作眾事，如大海同一鹹味，如聖王輪，
最居先導而無分別，何以故？波羅密多，及一切法，
自性皆鈍，無所能為，虛妄不實空無所有不自在
相。譬如陽燄、光影、水月、鏡中像等。其中都無分別
作用，真實自體。善現白佛：若一切法自性皆空，云
何菩薩勤修六度，當得菩提？佛言：菩薩恒作是念，
有情心皆顛倒，沒生死苦，我若不修善巧方便，不
能解脫彼苦。作是念已，捨內外物，捨已，復作思惟，
我於此物，都無所捨，此內外物，自性皆空，非關於
我，不可捨故。又復為諸有情，終不犯戒，不起瞋恨，
<pb n="88"/>
常無懈怠，不起亂心，修學勝慧，由此觀察修行六
度，速得圓滿，疾證菩提。善現白佛：若六度無差別
相，皆是般若所攝受故，皆由般若修成滿故，應合
成一波羅密多，云何可說般若於布施等，為最，為
勝，及無上等？佛言：如諸有情，種種相別，若近妙高
山王，咸同一色。善現復問：波羅密多及一切法，若
隨實義，皆無此彼勝劣差別，何緣故說般若最勝。
佛言：但依世俗言說作用，說有此彼勝劣差別，施
設六度，度脫有情世俗作用生老病死，然諸有情
生老病死，皆非實有，但假施設，所以者何？有情無
故，當知諸法亦無所有，甚深般若，了達一切都無
所有，能拔有情世俗作用生老病死，由此故說般
若最勝。善現白佛：般若於諸善法，有取捨不？佛言：
無取無捨，以一切法，皆不可取不可捨故，謂於色
等無取無捨。善現復問：般若云何於色等無取無
捨。佛言：般若不思惟色等，如是於色等無取無捨。
善現復問：般若云何不思惟色等。佛言：般若於色
等，不思惟一切相，亦不思惟一切所緣，如是不思
惟色等。善現復問：若菩薩不思惟色等，云何增長
所種善根，云何圓滿波羅密多，云何能得一切智
智。佛言：若時菩薩不思惟色等，是時便能增長所
種善根，便能圓滿波羅密多，便能證得一切智智。
所以者何？要不思惟色等，乃能具足修菩薩行，證
得無上菩提。善現復問：「何緣要不思惟色等，乃能
具足修菩薩行，證得菩提？」佛言：「若思惟色等，則染
著欲界色無色界，不能具足修菩薩行，證得菩提。
若不思惟色等，則不染著三界，則能具足修行，證
得菩提。」善現復問：「菩薩勤學般若，當於何住？」佛言：
「不應住色，乃至不應住諸佛無上菩提。」又問：「何緣
不應住色等？」佛言：「於一切法無執著故，不應住色
等，是菩薩不見有法可於其中而起執著，及安住
故。如是以無執著及無安住而為方便，行深般若
波羅密多。復次，若作是念，能如是無所執著安住
行深般若，是行般若，能如是無所執著安住修深
般若，是修般若，我應如是行，如是修，由如是念，取
相執著，遠離般若，亦遠離靜慮等，乃至遠離無上
菩提，何以故？甚深般若，於一切法無所執著，非深
般若有執著性，所以者何？甚深般若，都無自性，可
於諸法有所執著，是故菩薩修行般若，於一切法
及深般若，皆無執著。復次，若起是想，此是般若，我
行般若，則是遍行諸法實相。菩薩由起此想，便退
般若，亦退靜慮等，何以故？般若是一切種白法根
本，若退般若則為退失一切白法。復次，若作是念，
般若遍能攝受六度二十空等，則退失般若，亦不
能攝受六度二十空等，何以故？非離般若，能遍攝
受殊勝善法，及證菩提。復次，若作是念，安住般若，
便於菩提定得受記，則為退失般若，不得受記。復
次，若作是念，安住般若，則遍引發布施等，亦遍安
住內空等，則退失般若，不能引發布施等，不能安
住內空等。復次，若作是念，佛知諸法無攝受相，自
證菩提，得菩提已，為諸有情宣示諸法實相，則為
退失般若。何以故？如來於法，無知無覺，無說無示，
以諸法實相，不可知覺，不可施設，云何得有知覺
說示一切法者，若言實有知覺說示一切法者，無
有是處。」善現白佛：「云何遠離種種過失？」佛言：「若作
是念，諸法無所有，不可取，無有能現等覺者，亦無
有能宣說開示，若如是行，是行般若，離諸過失，若
著無所有不可取法，則離般若。何以故？甚深般若，
於一切法無所執著，無所攝受。」善現白佛：「般若於
般若，為遠離為不遠離，乃至三智於三智，為遠離
為不遠離，若般若於般若等，設遠離設不遠離，云
何能無執著引發般若等？（內空等，則云安住。）」佛言：「非遠離
非不遠離，是故能無執著，引發安住。何以故？非即
<pb n="89"/>
自性，非離自性，而能安住引發自性。復次，菩薩行
深般若時，不執著色等，謂此是色等，此色等屬彼，
於如是一切法無執著故，便能引發般若等，安住
內空等，若於諸法中有所執著，謂此是法，此法屬
彼，則不能隨意引發安住殊勝功德。復次，菩薩行
深般若時，不觀色等若常若無常，乃至若遠離若
不遠離，便能引發安住殊勝功德。復次，若行深般
若，則為行靜慮，乃至行一切相智。復次，甚深般若，
隨所行處，餘善皆從，隨所至處，餘善皆至，如四軍
隨輪王。又般若如善御者，御餘善法，行於正道，至
一切智智。」善現白佛：「云何為道，云何非道？」佛言：「諸
異生道，聲聞道，獨覺道，非菩薩道，自利利他道，一
切智智道。不住生死及涅槃道是菩薩道，甚深般
若，能為大事，示現道非道相，令菩薩知，速證一切
智智。復次，能為大事，度諸有情，皆獲利益安樂，雖
作無邊利樂他事，而於此事無所取著，雖能示現
色等所作事，而無取著，引導菩薩，令趣菩提，定不
退轉，而於諸法，無起無滅，以法住性為定量故。」善
現白佛：「若深般若，於一切法無起無滅，云何菩薩
應修六度？」佛言：「菩薩應緣一切智智，為諸有情而
修施等，持此善根，與諸有情平等共有，迴向菩提，
於迴向時，遠離三心，謂誰迴向，用何迴向，迴向何
處，是菩薩持此善根，如是迴向菩提，則修六度四
等，速得圓滿，疾得一切智智。」善現白佛：「云何能與
六度常共相應，不相捨離？」佛言：「如實觀色等非相
應非不相應，是能與六度常共相應，不相捨離。復
次，恒作是念，我不應住色等，以色等非能住非所
住故，是能與六度相應不離。」善現白佛：「菩薩應於
般若，常勤學耶？」佛言：「如是！般若如大海，是諸善法
生長方便所趣向門，三乘皆當勤學，菩薩於般若
勤修學時，應勤修學布施等，應勤安住內空等，如
善射人，甲冑堅固，執好弓箭，不懼怨敵，菩薩亦如
是。攝受般若及靜慮等諸功德時，皆以般若而為
方便，一切魔外皆不能伏，便為三世諸佛護念，以
能行布施，乃至能行一切相智故。」善現復問：「云何
行布施等，便為諸佛護念？」佛言：「行施等時，觀施等
不可得故，為佛護念。復次，三世諸佛如色等不可
得故，護念是菩薩。復次，三世諸佛不以色等故，護
念是菩薩。」善現白佛：「菩薩雖多處學，而無所學？佛
言：如是！實無有法，可令菩薩於中學故。」善現復言：
「佛為菩薩，或略或廣宣說六度相應之法，若欲證
菩提，皆應聽受讀誦通利，如理思惟，審正觀察，心
心所法，於所緣相，皆不復轉？」佛言：「如是！」又問：「云何
於一切法，如實了知略廣之相。」佛言：「若如實了知
色等真如相，是於一切法知略廣相。」又問：「云何色
等真如相，菩薩如實了知而於中學，於一切法知
略廣相？」佛言：「色等真如無生無滅，亦無住異而可
施設，菩薩如實了知當於中學，於一切法，如實了
知略廣之相，乃至無上菩提。」一一問答亦爾。復次，
如實了知色等實際相，是於一切法，如實了知略
廣之相，善現白佛：「云何色實際相？」佛言：「無色際是
名色實際相，乃至無上菩提。」一一問答亦爾。復次，
如實了知色等法界相，是於一切法如實了知略
廣之相。善現白佛：「云何色法界相？」佛言：「色界虛空
界，是名色法界，此色法界無斷無別而可施設，是
名色法界相，乃至無上菩提。」一一問答亦爾。善現
又問：「復云何應知一切法略廣相？」佛言：「如實了知
一切法不合不散，當知一切法略廣相，謂色等皆
不合不散，何以故？如是諸法，皆無自性，則無所有，
則不可說有合有散，於一切法如是了知，則能了
知略廣之相。」善現白佛：「如是名為略攝六度，若於
中學，能多所作，初修業，乃至十住地，皆應於中學。
學此略攝波羅密多，於一切法知廣略相？」佛言：「如
<pb n="90"/>
是！如是法門，利根能入，中根亦能入，定根能入，不
定根亦能入，若專於中學，無不能入，非懈怠等之
所能入，若如所說而學，能隨證得六度二十空等，
福聚甚多，善知所緣門，善知行相門，善知字門，善
知非字門，善知言，不言，一增語，二增語，乃至善知
界，善知非界。又善知色等作意，又善知色等色等
相空，又善知止息道，不止息道，生滅住異，乃至善
知安立三乘方便。」善現白佛：「菩薩云何當行般若，
當引般若，當修般若？」佛言：「觀色等乃至老死寂靜
故，可破故，不自在故，體虛妄故，不堅實故，應行般
若。又如引虛空，應引般若，如修虛空，應修般若。」又
問：「為經幾時當行、當引、當修？」佛言：「從初發心，乃至
坐菩提座，應行、應引、應修。」又問：「住何等心，無間當
行、引、修？」佛言：「從初發心，乃至菩提，不容發起諸餘
作意，唯常安住一切智智相應作意，應行、引、修般
若，如是行、引、修般若，乃至能令心心所法，於境不
轉。」又問：「菩薩行、引、修般若，當得一切智智不？不行、
不引、不修般若，當得一切智智不？亦行亦不行般
若等，當得一切智智不？非行非不行般若等，當得
一切智智不？」佛一一答言：「不也！」又問：「若爾，菩薩云
何當得一切智智？」佛言：「如真如！云何真如，如實際！
云何實際，如法界！云何法界，如我界！乃至補特伽
羅界，云何如我界等。」佛言：「若我若有情等，為可得
不？」善現言：「不也！」佛言：「若我等不可得，云何可施設
我界等，若菩薩不施設般若，亦不施設一切智智，
及一切法，定得一切智智。」善現又問：「為但般若不
可施設，為靜慮等亦不可施設耶？」佛言：「一切法皆
不可施設。」又問：「云何可施設是地獄，是傍生，乃至
是諸佛，是一切法耶？」佛言：「有情施設，及法施設，實
可得不。」善現言：「不也！」佛言：「菩薩行般若時，應學一
切法皆不可施設。」善現又問：「豈不應於色等學？」佛
言：「應於色等學，不增不減。」又問：「云何應於色等學，
不增不減？」佛言：「應於色等不生不滅故學。」又問：「云
何應於色等不生不滅故學？」佛言：「應於色等不起
作諸行若有若無故學。」又問：「云何應於色等不起
作諸行若有若無故學？」佛言：「應觀諸法自相皆空
故學。如是應於色等不起作諸行若有若無故學。」
又問：「云何應觀諸法自相皆空故學？」佛言：「應觀色
等色等相空故學。」又問：「若色等色等相空，云何菩
薩當行般若？」佛言：「由此般若不可得，菩薩不可得，
行亦不可得，若能行者，若由此行，若所行處，皆不
可得，是故都無所行，是行般若，以於其中一切戲
論不可得故。」又問：「初修業菩薩，云何當行？」佛言：「從
初發心，應於一切法常學無所得，修施等時，以無
所得而為方便，應修施等，住內空等時，以無所得
而為方便，應住內空等。」又問：「云何名有所得？云何
名無所得？」佛言：「諸有二者，名有所得，諸無二者，名
無所得，諸眼諸色為二，乃至諸菩提諸佛為二，如
是一切有戲論者，皆名有二。非眼非色為無二，乃
至非菩提非諸佛為無二，如是一切離戲論者，皆
名無二。」又答善現：非由有所得故無所得，亦非由
無所得故無所得，然有所得無所得平等性，是名
無所得，菩薩於有所得無所得平等性中，應勤修
學，如是學時，名學般若無所得義，離諸過失。善現
白佛：「若不著有所得，不著無所得，云何從一地至
一地，漸次圓滿？」佛言：「非住有所得中，能從一地至
一地，亦非住無所得中，能從一地至一地，何以故？
般若無所得故，菩提無所得故，行者、行處、行時、無
所得故，此無所得法，亦無所得故，應當如是修行
般若。」又問：「若般若等俱不可得，云何菩薩修行般
若時，於一切法常樂決擇，謂此是色等？」佛言：「雖於
諸法常樂決擇，而不得色等。」又問：「若不得色等，云
何能圓滿六度，入正性離生位，嚴淨佛土，成熟有
<pb n="91"/>
情，得一切智智，轉法輪，作佛事，解脫有情生死眾
苦，令證涅槃？」佛言：「菩薩不為色等故修行般若」，又
問：「為何事故修行般若？」佛言：「無所為故，以一切法
無所為，無所作，應以無所為無所作而為方便，修
行般若。」又問：「若一切法皆無所為無所作，不應安
立三乘差別？」佛言：「非無所為無所作法安立可得，
要有所為有所作法安立可得。所以者何？愚夫異
生，執著色等，由執著故，念色得色，乃至念菩提得
菩提，作如是念，色等實可得，我當決定證得菩提，
脫諸有情生死眾苦，令獲究竟常樂涅槃。是諸愚
夫無聞異生，顛倒因緣，作如是念，則為謗佛。何以
故？佛以五眼求色等尚不可得，若有決定當得菩
提，及脫有情生死，令獲涅槃，無有是處。」又問：「若諸
如來，皆以五眼求色等不可得故，諸有情類亦不
可得，則定無有證得菩提，及脫有情生死，令獲涅
槃。云何世尊證得菩提，安立有情，三聚差別？」佛言：
「我以五眼如實觀察，決定無我能證菩提，安立有
情，三聚差別，然諸有情，愚癡顛倒，於非實法，起實
法想，於非實有情，起實有情想，我為遣除彼虛妄
執，依世俗說，不依勝義。」善現復問：「為住勝義證得
菩提耶？為住顛倒證得菩提耶？將無世尊不證菩
提耶？佛皆言：不也！我雖證得菩提，然不住有為界，
亦不住無為界，如諸如來所變化者，雖不住有為
無為界，然有去來坐立等事，亦行布施等，亦住內
空等，如來亦爾，知一切法皆如變化，說一切法皆
如變化，雖有所作，而無真實，雖度有情，而無所度，
如所化者，度化有情，如是菩薩修行般若，應如佛
所化者，雖有所為而無執著。」次引過去善寂慧佛，
留化半劫，作諸佛事，應信諸法皆如變化。次明佛
身由法性故，作淨福田，化佛亦爾；由法性故，作淨
福田，供佛供化，福皆無盡，慈敬憶念，散華稱名，善
根亦皆無盡，菩薩應以諸法法性而為定量，修行
般若善巧方便，入諸法法性已，而於諸法不壞法
性，謂不分別此是般若，此是般若法性等。善現白
佛：「云何如來自壞諸法法性，謂佛常說此是色等，
乃至此是有為法，此是無為法？」佛言：「我不自壞諸
法法性，但以名相方便，假說諸法法性，令諸有情
得悟諸法法性無差別理。」又問：「云何佛於無名無
相法，以名相說，令他悟入耶？」佛言：「我隨世俗假立
名相，方便宣說諸法法性，而無執著，如諸愚夫，聞
說苦等，執著名相，不知假說，佛及弟子，如實知隨
世俗說，無有真實諸法名相，菩薩住一切法但假
名相，應行般若，而於其中不應住著。」善現又問：「若
一切法但有名相，菩薩為何事故，發菩提心，勤苦
修行？」佛言：「以一切法但有名相，但假施設，名相性
空，諸有情類顛倒執著，生死不脫，是故菩薩發心
行行，證得一切相智，以三乘法，度脫令出生死，入
涅槃界，而諸名相無生無滅，亦無住異施設可得。」
又問：「三智有何差別？」佛言：「一切智，共二乘。道相智，
共菩薩。一切相智，是如來不共妙智。一切智者，謂
蘊處界等，二乘亦能了知，而不能知一切道相及
一切法一切種相，菩薩應學遍知一切道相，雖令
此道作所應作，而不令其證於實際，知一切法皆
同一相，謂寂滅相，故名一切相智。復次，諸行狀相
能表諸法，如來如實能遍覺知，故名一切相智。」又
問：「道與涅槃，俱無自性，佛何故說此是預流，乃至
此是如來？」佛言：「如是一切，無為所顯。」又問：「無為法
中，實有預流乃至如來差別義不？」佛言：「我依世俗
言說顯示，不依勝義。非勝義中有語言路，或分別
慧，或復二種，然彼彼邊斷，立彼彼後際。」又問：「既一
切法自相皆空，前際尚無，況有後際？」佛言：「如是！然
諸有情，不解諸法自相皆空，為饒益彼，方便為說
此是前際，此是後際，然一切法自相空中，前際後
<pb n="92"/>
際俱不可得，菩薩達一切法自相空已，修行般若
無所執著，次達般若波羅密多名義。次明行般若
甚深義趣，應作是念，我不應行貪等義非義，我不
應行色等義非義，所以者何？如來得菩提時，不見
有法，能與少法為義非義，如來出世，若不出世，諸
法法性，法住，法定，法爾常住，無法於法為義非義，
如是菩薩應離義非義，常行般若甚深義趣。」
閱藏知津卷第十九

　　（信士魏國祥　比丘照滿各助
　　　　銀二兩）

<sarticle><article>閱藏知津卷第二十</article></sarticle>
北天目沙門釋智旭彙輯
<other>大乘經藏　般若部第三之五</other>
大般若經之餘四實說品第六十二。佛答善現：「譬如良田種樹，是人
雖復不見此樹根莖枝葉華果受者。而種樹已，溉
灌守護，漸得生長，眾人受用，愈疾獲安。菩薩亦復
如是，雖不見有有情佛果，而為有情求趣菩提，修
六度滿，證得菩提，令諸有情受用佛樹，葉饒益者，
脫惡趣苦，華饒益者，生人天中，果饒益者，住三乘
果。是諸有情得成佛已，復用佛樹枝葉華果饒益
有情。雖作如是大饒益事，而都不見真實有情得
涅槃者，唯見妄想眾苦寂滅。如是菩薩修行般若，
不得有情，及彼施設，然為除彼，我執顛倒，求趣菩
提，甚為難事。」善現白佛：「當知菩薩，即是如來？」佛言：
「如是！若無菩薩，則無三世諸佛，亦無三乘，亦無有
能永斷三界。若由此真如施設如來，即由此真如
施設獨覺，乃至施設色等及一切法，如是一切法
真如，一切有情真如，一切如來真如，一切菩薩真
如，實皆無異，故名真如。菩薩於此真如修學圓滿，
證得菩提，故名如來。如是菩薩應學真如甚深般
若，若學真如甚深般若，則能學一切法真如，則能
圓滿一切法真如，則於一切法真如得自在住，則
能善知有情根性勝劣，則能具知有情勝解差別，
則知有情自業受果，則能具足願智，則能淨修三
世妙智，則能無倒行菩薩行，則能如實成熟有情，
則能如實嚴淨佛土，則能證得一切智智，則能轉
妙法輪，則能安立有情於三乘道，則令有情入涅
槃界。菩薩見是自利利他一切功德，應發無上覺
心，勇猛精修般若，堅固無退。」次較福勝，次問初發
心菩薩，何所思惟？佛言：「恒正思惟一切相智，無性
為性，無性為所緣，正念為增上，寂靜為行相，無相
為相。」又問：為色等亦無性為性？佛印述之。又問：「何
緣一切相智無性為性。色等亦無性為性？」佛言：「一
切相智自性無故。若法自性無，是法無性為性，色
等亦爾。」又問：「何緣一切相智自性無？」佛言：「無和合
自性故。若法無和合自性，是法則以無性為性。」色
等一一問答亦爾。復次，一切法皆以空無相無願
為自性，皆以真如法界等為自性。善現白佛：「若一
切法皆以無性為自性者，初發心菩薩，成就何等
善巧方便，能行布施等，能住內空等，成熟有情，嚴
淨佛土？」佛言：「謂雖修學知一切法皆以無性為其
自性，而常精勤成熟有情，嚴淨佛土，雖常精勤成
熟有情，嚴淨佛土，而勤修學知諸有情及諸佛土。
皆以無性為其自性。是菩薩雖行布施等。住內空
等，學菩提道而知菩提道，無性為自性，如是修行
布施等，安住內空等，學菩提道，乃至未得如來十
力等，皆名學菩提道未得圓滿。若於此道已得圓
滿，則於一切波羅蜜多亦已圓滿。由一剎那相應
妙慧，證得如來一切相智。以無障礙清淨佛眼，遍
觀十方三界諸法，尚不得無，況當得有，如是菩薩
最勝善巧方便，謂行般若，觀一切法尚不得無，況
<pb n="93"/>
當得有。常作是念，諸法皆以無性為性，如是無性，
本性自爾，非佛等所作，以一切法皆無作者，離作
者故。」善現白佛：「一切法皆無知為性，云何菩薩修
行般若，顯示諸法若有若無。」佛言：「隨世俗故顯示，
非隨勝義。」又問：「世俗勝義為有異不？」佛言：「不也！世
俗真如，即是勝義。顛倒妄執，於此真如不知不見，
哀愍彼故，隨世俗相，顯示諸法若有若無。復次，有
情於蘊等法起實有想，菩薩哀愍彼故，分別諸法
若有若無，令知皆非實有。」巧便行品第六十三。
善現白佛：「當於何處，行菩薩行？」佛言：「當於色等空
行菩薩行。如佛菩提，於諸法中，不作二相。」次答佛
陀名義，菩提名義。次問行布施等時，住內空等時，
於何等法為益為損，為增為減，為生為滅，為染為
淨。佛言：「菩薩為菩提故，行布施等時，住內空等時，
於一切法無益無損，乃至無染無淨。」又問：「若為菩
提，行深般若，於一切法都無所緣而為方便，不為
益，不為損，乃至不為染不為淨故現在前者，云何
攝受六度二十空等？」佛言：「不以二故，攝受施等，乃
至不以二故，證得菩提。」又問：「若不以二故，攝受施
等，云何從初發心，乃至最後心起，於一切時，善法
增長？」佛言：「若以二故行，則諸善法不得增長，行不
二故，善根堅固，不可制伏。」次明若不敬供諸佛，不
能圓滿善根。不得善友攝受者，不能證得一切智
智。又雖敬供佛等，遠離方便善巧力故，猶不能證
一切智智。因即廣明方便善巧修行六度之相，及
修一切善法之相。遍學道品第六十四。佛告善
現：「菩薩能於色等無性自性無動。」善現問言：「有性
法能現證無性不？無性法能現證有性不？有性法
能現證有性不？無性法能現證無性不？」佛皆答言：
「不也！」又問：「將無世尊不得現觀？」佛言：「有得現觀，然
離四句，非有非無，絕諸戲論，乃名現觀，得亦如是。」
又問：「何為戲論？」佛言：「觀色等若常無常，乃至若是
所遍知，若非所遍知，是為戲論。復次，若作是念，苦
應遍知，集應永斷，滅應作證，道應修習，應修四靜
慮等。應超預流果等，應行布施等，應住內空等，應
趨入正性離生，應圓滿十地正行，應成熟有情，應
嚴淨佛土，應起佛十力等，應斷煩惱習氣，應證無
上菩提，是為戲論。復次，菩薩行深般若時，應觀色
等若常若無常等，不可戲論故，不應戲論。復次，觀
苦聖諦，若應遍知，若不應遍知，不可戲論故，不應
戲論。以一切法有性不能戲論有性，無性不能戲
論無性，有性不能戲論無性，無性不能戲論有性，
離有無性，法不可得。若能戲論，若所戲論，若戲論
處，都無所有。是故色無戲論，乃至佛菩提無戲論。
菩薩應行無戲論甚深般若。」善現白佛：「云何觀一
切法皆無戲論。」佛言：「觀色等無自性，若法無自性，
則不應戲論，是故色等無戲論。」又問：「菩薩用何等
道，得入正性離生？」佛言：「非用聲聞道，非用獨覺道，
非用佛道，然於一切道先遍學已，用菩薩道而入
正性離生。謂菩薩從初發心，勇猛勤修六度，以勝
智見，超過靜觀，至獨覺等八地，用道相智而入正
性離生。復用一切相智，永斷習氣，入如來地，乃成
一切智智。是菩薩所學第八，乃至獨覺若智若斷，
皆是菩薩摩訶薩忍。」又問：「云何當起一切淨道相
智？」佛言：「若諸行狀相，能顯發起淨道相智，菩薩遍
現等覺，如實為他宣示施設，令諸有情得無倒解，
趣向利樂。菩薩應於音聲語言，皆得善巧，遍為有
情說法，令所聞皆如谷響，雖有解了，而無執著，應
如實知有情隨眠意樂種種差別。應如實知六道
因果，隨其所應，遮障彼道，及彼因果，應如實知三
十七品，乃至三智，三乘道及因果，以如是道，安立
有情。」善現白佛：「若一切種菩提分法及諸菩提，皆
非相應，非不相應，無合、無散、無色、無見、無對、一相
<pb n="94"/>
所謂無相。云何如是菩提分法，能取菩提。譬如虛
空，於一切法無取無捨，自相空故，諸法亦爾。自相
皆空，非於餘法有取有捨？」佛言：「如是！如是！然諸有
情於一切法自相空義，不能解了，哀愍彼故，方便
宣說菩提分法能取菩提。復次，若色等一切法，於
聖法毘奈耶中，皆非相應非不相應，乃至一相無
相。佛為饒益有情，令得正解，入法實相，以世俗說，
非以勝義，菩薩於二乘法，學智見已，如實通達，不
應攝受。於一切智智相應諸法，學智見已，如實通
達一切種相，應可攝受。」善現又問：「若菩薩不於如
是諸法相學，亦應不於諸行相學，既不能學，云何
能超二地？乃至以三乘法安立有情，令脫眾苦？」佛
言：「若一切法實有相者，菩薩應於中學，以一切法
實非有相，無色、無見、無對、一相，所謂無相。是故不
於有相法學，亦不於無相法學。」又問：「若爾！云何菩
薩能修般若，超二乘地，乃至安立有情？」佛言：「如汝
所說，一切法非有相，非無相，非一相，非異相。若菩
薩知一切法若有相，若無相，若一相，若異相，咸同
一相，所謂無相。修此無相，是修般若。」又問：「云何修
此無相，是修般若？」佛言：「若修遣色等，亦遣此修，是
修般若。」又問：「云何修遣色等，亦遣此修？」佛言：「若念
有色等，有遣此修，非修般若，何以故？非有想者能
修般若。是故修遣色等，亦遣此修，是修般若。復次，
住有想者，若修布施等，若住內空等，必當執有我
及我所，便著二邊，不解脫生死。無道，無涅槃。云何
如實能修布施等，能住內空等。」又問：「何等是有，何
等是非有？」佛言：「二是有，不二是非有，色想等為二，
色想等空為不二，乃至一切想皆為二，乃至一切
二皆是有，乃至一切有皆有生死，不能解脫。諸想
空者，皆為無二，皆是非有，皆無生死，則能解脫。由
此一切有二想者，定無六度，無道無果，亦無現觀，
下至順忍，彼尚非有，況有色等遍知，況得三乘聖
果。」三漸次品第六十五。善現白佛：「住有想者，若
無道果，住無想者，豈有道果？」佛言：「如是！」又問：「菩薩
行深般若時，為有有想有無想不？為有色等想不？
為有色等想，有色等斷想不？」佛言：「於一切法，皆無
有想，亦無無想，當知即是順忍，即是修道，即是得
果。當知無性即菩薩道，無性即菩薩現觀。」又問：「若
一切法皆以無性為自性者，云何如來現等覺已，
於一切法及諸境界，皆得自在？」佛言：「我本修學菩
薩道時，無倒修行六度，入四靜慮，於諸靜慮，及靜
慮支，雖善取相，而無所執，都無味著，都無所得。無
所分別，具足安住，善淳熟已，發起五通，亦無所執，
乃至無所分別，以一剎那相應妙慧，證得無上菩
提，謂現等覺四諦，都無所有，成就十力等無邊功
德，安立三聚有情，令獲利樂。」又問：「云何如來能起
無性為自性四靜慮，能發無性為自性五神通，能
證無性為自性菩提，能立無性為自性有情，作三
聚已，令獲利樂？」佛言：「若諸欲惡不善法等，有少自
性，或復他性為自性者，我不應通達彼無性為自
性已，能入靜慮。以彼無自他性，但以無性為自性
故，我通達已，能入靜慮，廣說五通，乃至有情，亦復
如是。」又問：「云何於無性為自性法中，有漸次業，漸
次學，漸次行，由此證得菩提？」佛言：「菩薩聞一切有
情一切行，一切法，皆以無性為自性，思惟勝解，發
趣菩提，為度有情，作漸次業，修漸次學，行漸次行。
如諸過去菩薩，次第修行六度，六念，二十空等，如
是學一切法，皆以無性為其自性，於中尚無少念
可得，況有念色等。」又問：「則應無色等，乃至一切法，
皆應是無？」佛言：「於一切法皆以無性為自性中，有
性無性為可得不？」答言：「不也！」佛言：「若有性無性俱
不可得，云何可為是問，則應無色等。」善現白佛：「我
於是法，無惑無疑。然當來世，有苾芻等求三乘者，
<pb n="95"/>
彼作是說，佛說一切法，皆以無性為其自性。誰染
誰淨，誰縛誰解，彼於染淨縛解不了知故，破戒、破
見、破威儀、破淨命，當墮三塗，受諸劇苦，輪迴生死，
難得解脫。我觀未來有是可怖畏事，故問如來如
是深義？」佛言：「善哉！如汝所說，有性無性俱不可得，
不應於此執有無性。」無相無得品第六十六。善
現白佛：「若一切法，皆以無性為自性者，菩薩見何
等義，為利有情，求趣菩提？」佛言：「以一切法皆以無
性為自性故，菩薩為利有情，求趣菩提。何以故？有
情具斷常見，住有所得，難可調伏。愚癡顛倒，難可
解脫。由有所得想，無得，無現觀，亦無菩提。若無所
得，即是得，即是現觀，即是菩提，以不壞法界故。若
有於是無所得中，欲有所得，欲得現觀，欲得菩提，
當知彼為欲壞法界。」又問：「云何得有極喜地等？」佛
言：「以一切法無所得故，得有極喜地等。」又問：「六度
有何差別？」佛言：「無所得者，皆無差別，為欲令彼有
所得者離染著故，方便宣說有差別相。」又問：「何故
無所得者，皆無差別？」佛言：「不得布施，不得施者，不
得受者，不得所施，而行布施，乃至不得一切佛法
而得無上菩提，菩薩行是無所得般若，魔及眷屬
所不能壞。」又問：「云何一心具攝一切佛法？」佛言：「所
行布施等，所住內空等，不離般若，皆為般若之所
攝受，如是一剎那心，則能具攝一切諸法。」又問：「云
何諸有所作，不離般若，般若所攝受故，一剎那心
則能具攝施等？」佛言：「菩薩所行布施等，所住內空
等，皆為般若所攝受故，遠離二想。」又問：「云何雖行
施等，而無二想？」佛言：「為欲圓滿施度故，即於施度
中攝受一切佛法而行布施，由是因緣而無二想。
廣說乃至修八十好，亦如是。復次，行施等時，住無
漏心而行施等，故無二想。」又問：「云何住無漏心而
行施等？」佛言：「以離相心，修行施等。」又問：「於一切無
相無覺無得無影無作法中，云何能圓滿施等？」佛
言：「以離相無漏之心而行施等。」一一廣明行相。
無雜法義品第六十七。善現白佛：「云何於一切無
雜無相自相空法中，能圓滿修六度。云何於一切
無漏無差別法中，施設如是諸法差別，及可了知？
云何於般若中，攝受一切世出世法？云何於一切
異相法中，施設一相，所謂無相？及於一相無相法
中，施設種種差別法相？」佛言：「安住如夢如響乃至
如變化事五取蘊中，修行六度，如實了知如夢等，
五取蘊皆無相。所以者何？諸夢響等，皆無自性，無
性則無相，無相則一相。由此因緣，布施無相，施者
無相，受者無相，施物無相。若如是知而行布施，則
能圓滿施度，則不遠離六度，則能圓滿一切佛法。
廣說乃至般若亦爾。」諸功德相品第六十八。善
現白佛：「云何如夢響等，而可安立是善是非善，乃
至是菩提，是能證耶？」佛言：「愚夫異生，得夢，得見夢
者，乃至得變化事，得見變化事者，得已，顛倒執著，
造身口意業，福、非福、不動行、往來生死，流轉無窮。
菩薩行深般若，觀察畢竟無際二空，安住畢竟無
際二空，為彼有情宣正法言，色等是空，無我我所。
色等如夢等，都無自性，當知此中無色等，無夢等，
亦無見夢者等，一切法皆無實事，皆以無性而為
自性。汝等虛妄分別力故，無色中見有色，乃至無
無為法中見有無為法。當知蘊處界等一切法性，
皆從眾緣和合建立顛倒所起，諸業異熟之所攝
受。汝等何為於是虛妄無實事法，起實事想。是時
菩薩修行般若，方便善巧，拔濟有情，令修施等一
切佛法。若諸有情，耽著有為施等及果，以諸方便
安慰拔濟，令住三乘。如是菩薩觀察安住畢竟無
際二空，雖知諸法如夢響等，而能安立是善是非
善等，皆無雜亂，甚奇希有。次更分別菩薩甚奇希
有之法，謂住異熟生布施等法，及四攝等。」善現白
<pb n="96"/>
佛：「若一切法，一切有情，自性畢竟皆不可得，云何
菩薩修行布施等，安住內空等，乃至住異熟生六
神通已，為諸有情說法。世尊！不可得中，無有情，無
有情施設，無色等，無色等施設，一切有情法及施
設，既不可得，云何菩薩為諸有情說法，何以故？菩
薩行深般若時，尚不得菩提，況有菩提分法可得，
尚不得菩薩，況有菩薩法可得？」佛言：「如是！一切有
情，有情施設，一切法，法施設，皆不可得，無所有故。
當知內空，乃至無性自性空，真如空，乃至不思議
界空，苦聖諦空，集滅道聖諦空，色空，乃至八十隨
好空，見一切法皆悉空已。為諸有情說法，令離顛
倒，而於有情及法，都無所得，於諸空相，不增不減，
無取無捨，由是雖說諸法，而無所說，於一切法，得
無障智，不壞諸法，無二分別，如化如來，教所化眾。
雖不分別破壞法相，而能如實安立有情，住所應
住，雖於有情及法，都無所得，而令有情解脫妄想
顛倒執著，所以者何？色等本性無縛無脫，則非色
等，畢竟淨故。復次，以無所住為方便故，住色空等，
色等無所住，色空等無所住，色等無自性不可得，
色空等無自性不可得，非無自性不可得法有所
住故，非無性法住無性法，非有性法住有性法，非
無性法住有性法，非有性法住無性法，非自性法
住自性法，非他性法住他性法，非自性法住他性
法，非他性法住自性法。何以故？是一切法皆不可
得，不可得法，當何所住，菩薩以是諸空修遣諸法，
亦能如實說示有情。」善現白佛：「若真法界真如實
際無轉越者，色等與法界真如實際為有異不？」佛
言：「不異。」又問：「若不異者，云何世尊安立黑法感黑
異熟，白法感白異熟，非黑非白法感非黑非白異
熟？」佛言：「依世俗諦安立，不依勝義。勝義諦中，不可
說有因果差別。色等無生無滅，無染無淨，以畢竟
空無際空故。」又問：「若依世俗安立因果，不依勝義
者，則愚夫異生皆應有三乘果？」佛言：「愚夫異生不
如實知世俗諦，及勝義諦，無聖道，無修聖道，云何
有聖果。唯諸聖者，如實知二諦，有聖道，有修聖道，
得有聖果差別。又菩薩自於諸法無所執著，亦能
教他於法無所執著，無執著故，於一切處皆得無
礙，如佛所變化者，雖行施等，而於彼果不受不著，
唯為有情般涅槃故。」諸法平等品第六十九。善
現白佛：「云何於一切法，善達實相？」佛言：「如佛所變
化者，不行於貪等，乃至不行於道果。於一切法都
無所行，是為善達諸法實相，謂於法性都無分別。」
又問：「一切色等皆如化不？」佛言：「如是，一切法皆如
化。」又問：「諸所變化，皆無實色等，云何菩薩於諸有
情，有勝士用？」佛言：「菩薩頗見有情可脫三界不？」答
言：「不也！」佛言：「菩薩於一切法，知見通達，皆如幻化。」
又問：「為何事故修行施等？」佛言：「若諸有情，能知皆
如幻化，則菩薩不應無數劫為有情行道，以有情
自不能知，皆如幻化，是故菩薩為諸有情行道。復
次，若菩薩不如實知皆如幻化，則不應無數劫修
菩薩行，嚴淨佛土，成熟有情。以如實知皆如幻化，
故無數劫修菩薩行。」又問：「若一切法如夢幻等，所
化有情，住在何處，拔濟令出？」佛言：「住在名相虛妄
分別，拔濟令出，名皆是客，皆是假立，皆屬施設，謂
此名色等，愚夫妄執，菩薩教令遠離。說離名法相
有二種：一色相。二無色相。愚夫執著，取相分別，生
諸煩惱，菩薩教令遠離二相，雖教安住無相界中，
而不令其墮二邊執。謂此是相，此是無相。」又問：「若
一切法但有名相，皆是假立，分別所起，非實有性，
云何於諸善法能自增進，亦能令他增進？」佛言：「若
諸法中少有實事，非但假立有名相者，則應於善
法不自增進，不令他進。以諸法中無少實事，是故
以無相為方便，能圓滿般若等諸善法，亦令他滿。
<pb n="97"/>
復次，若諸法中，有毛端量實法相者，則菩薩於一
切法不應覺知無相無念亦無作意無漏性已，證
得菩提，安立有情於無漏法。何以故？諸無漏法，皆
無相無念無作意故，安立有情於無漏法，乃名真
實饒益他事。復次，菩薩學三脫門，則能學五蘊等
無量無邊佛法。」次廣答學五蘊等。又問：「若行般若
時，如實了知五蘊等法展轉差別，豈不以色等壞
法界耶？法界無二，無差別故？」佛言：「若離法界，餘法
可得，可言彼法能壞法界。然離法界無法可得，故
無餘法能壞法界。菩薩應學法界無二無別不可
壞相。」又問：「欲學法界，當於何學？」佛言：「當於一切法
學，以一切法，皆入法界故，不由佛說。若學一切法，
即學法界。」又問：「若一切法，皆入法界，無二無別，云
何菩薩當學般若，亦學靜慮等。非法界中有如是
等種種分別，將無由此分別，行於顛倒，無戲論中，
起諸戲論。世尊！法界非色等，亦不離色等，法界即
色等，色等即法界？」佛言：「如是！色等非法界，亦不離
色等別有法界，色等即法界，法界即色等，菩薩知
一切法即法界，以方便善巧無名相法，為諸有情
寄名相說，謂此是色等，如幻師幻作種種，無有實
事可得。」
閱藏知津卷第二十

　　　　（信士蘇開祚助銀參兩報薦
　　　先考性靈先妣黃氏同生淨土
　　　　信士周淨灝助銀一兩）

<sarticle><article>閱藏知津卷第二十一</article></sarticle>
北天目沙門釋智旭彙輯
<other>大乘經藏　般若部第三之六</other>
大般若經之餘五不可動品第七十，善現白佛：「若有情及有情施設
畢竟不可得，菩薩為誰修行般若？」佛言：「以實際為
量故，修行般若，以有情際，不異實際，以不壞實際
法，安立有情於實際中。」問言：「若有情際即是實際，
則為安立實際於實際，則為安立自性於自性？」佛
言：「不可安立實際於實際，亦不可安立自性於自
性，然般若方便善巧，能安立有情於實際中，而有
情際不異實際。如是有情際，與實際，無二無二分。」
又問：「何等名為方便善巧？」佛為廣說。又問：「本性空
中，有情及法俱不可得，亦無非法，云何菩薩為諸
有情求證菩提，常作饒益？」佛言：「以一切法皆本性
不空，是故菩薩住一切法本性空理，修證菩提。為
饒益有情，說本性空法。復次，本性空中，我等不可
得，色等不可得，雖為有情說本性空，而諸有情實
不可得，哀愍彼墮顛倒法故，拔濟令住無顛倒法，
謂無分別，此無所有，即本性空。菩薩安住此中，見
諸有情墮顛倒想，方便善巧，令得解脫無我我想，
乃至亦令解脫無菩提菩提想。當知此中無我可
得，乃至亦無菩提可得。菩薩唯為諸法本性空故。
求趣菩提。是本性空，前後中際，常本性空，未曾不
空。即本性空，名為佛眼。」善現白佛：「菩薩甚為希有，
行本性空，而於本性空，曾無失壞。謂不執色等異
本性空。世尊！色等即是本性空，本性空即是色等？」
佛印述之！復次，若色等異本性空，本性空異色等，
色等非本性空，本性空非色等，則菩薩不應觀一
切法皆本性空，證得菩提。以色等不異本性空（云
云）。是故觀一切法皆本性空，證得菩提，以離本性
空，無有一法是實是常，可壞可斷。本性空中，亦無
一法是實是常，可壞可斷。唯諸愚夫，迷謬顛倒。起
別異想，謂執色等，異本性空。不如實知色等，便執
著色等，計我我所，著內外物，受後色等。菩薩住本
性空，修行般若，不執受色等，亦不壞色等若空若
不空。所以者何？色等不壞空，空不壞色等，謂此是
<pb n="98"/>
色等，此是空。譬如虛空不壞虛空。如是諸法，俱無
自性，不可相壞。謂此是空，此是不空。善現白佛：「本
性空中，都無差別，菩薩為何所住，發無上心，無上
菩提，無二行相，非二行相，能證菩提？」佛言：「如是菩
提無二，亦無分別。若行二相有分別者，必不能證。
菩薩不於菩提，行於二相，亦不分別，都無所住，發
無上心。於一切法，不行二相，亦不分別，都無所行，
則能趣證菩提。謂不於色等行，不緣名聲執我我
所。不作是念，我行於色等。復次，菩薩所有菩提，非
取故行，非捨故行，如佛化身，如羅漢夢，都無行處，
本性空故。」又問：「若都無行處，豈不行布施等？」佛言：
「菩薩所有菩提，雖無行處，而要行施等，乃得菩提。」
又問：「若無行處，將無不住施等久修令滿？」佛言：「雖
無行處，而要住施等久修令滿，乃得菩提。復次，菩
薩欲得菩提，應住色等本性空，應住一切法一切
有情本性空，修諸功德，令圓滿已，便證菩提。是本
性空，最極寂靜，無有少法能增能減，能生能滅，能
斷能常，能染能淨，能得果，能現觀。依世俗言說施
設法故，說修般若。如實了知本性空已，證得菩提，
非真勝義，真勝義中，無色等可得。菩薩修行般若，
從初發心，雖極猛利，為諸有情行菩提行。而於此
心，於諸有情，於大菩提，於佛菩薩，都無所得。」善現
白佛：「云何行菩提行，云何能得菩提？」佛言：「汝得果
時，頗見有情若心若道若諸道果有可得不？」答言：
「不也！」佛言：「云何言得阿羅漢果？」答言：「依世俗說，不
依勝義。」佛言：「菩薩亦復如是！」成熟有情品第七
十一。善現白佛：「若菩薩修行布施等，安住內空等，
若未圓滿不能證得菩提。云何修菩薩道，令得圓
滿？」佛言：「菩薩方便善巧，修行布施等，不得布施等，
不得能修，不得所修，不得所為，亦不遠離如是諸
法，而行布施等，則能圓滿修菩薩道，能證菩提。」舍
利子問：「云何勇猛正勤，修菩薩道？」佛言：「方便善巧，
不和合色等，不離散色等，以如是諸法皆無自性
可合離故。」又問：「若一切法都無自性可合離者，云
何引發般若於中修學，能得菩提？」佛言：「如是！要學
般若，乃證菩提，非無方便善巧而可證得。菩薩行
般若時，不見有法自性可得，當何所取，如實了知
一切法性皆不可取。是不可取波羅密多，即是無
障波羅密多，即是般若波羅密多，應於中學。」又問：
「若一切法，都非實有，依何等事而可了知此是異
生，此是異生法，乃至此是如來，此是如來法？」佛言：
「為實有色等，如諸愚夫異生執不？」一一答言：「不也！
但由顛倒愚夫異生有如是執。」佛言：「菩薩修行般
若方便善巧，雖觀諸法都非實有，而依世俗發趣
菩提，為有情說，令得正解。」又問：「云何方便善巧，雖
觀諸法皆無自性，而依世俗發趣菩提，為有情說，
令離顛倒？」佛言：「方便善巧者，謂都不見有少實法
可於中住，而有罣礙，有退沒，心劣弱，生懈怠。唯有
愚夫，迷謬顛倒執著色等，菩薩觀一切法本性空
寂，自性空寂，修行般若。為有情說法，令得三乘，於
諸有情，非有所得，唯有世俗，假說有情，菩薩安住
二諦，為有情說法。雖二諦中，有情不可得，有情施
設亦不可得。而方便善巧，為有情說法，有情聞已，
於現法中尚不得我，何況當得所求果證。舍利子！
若有情類，諸趣生死，先有後無，菩薩如來，應有過
失，先無後有，理亦不然。如來出世，若不出世，法相
常住，終無改轉，尚無我等，況有色等，既無諸法，何
有諸趣生死，生死既不可得，云何令得解脫，唯依
世俗，假說為有，以如是法自性皆空。菩薩從過去
佛如實聞已，為脫有情，顛倒執著，發趣菩提。於發
趣時，不作是念，我於此法，已得當得，令彼有情，已
度當度。是菩薩常於菩提不起猶豫，雖脫有情迷
謬顛倒諸趣生死，而無所得，但如幻事。」善現白佛：
<pb n="99"/>
「云何修行布施方便善巧，成熟有情？」佛廣答之。又
問淨戒及餘大菩提道？佛略答之。嚴淨佛土品
第七十二。善現念言：何法名菩薩道？佛言：六度，三
十七品，二十空等，總一切法，皆菩薩道，若菩薩不
學一切法，終不能得一切智智。善現問言：「若一切
法自性皆空，云何學一切法？」佛言：「以一切法自性
皆空，是故菩薩能得菩提。若諸有情，知一切法皆
自性空，則菩薩不應學一切法，證得菩提，為有情
說，菩薩初修學時，應審觀察諸法自性，都不可得，
唯有執著和合所作，我當審察皆畢竟空，不應執
著色等，雖無執著，而於諸法常學無倦，觀察了知
有情心行，但行虛妄所執，方便善巧，教授教誡，令
修施等，令勿恃此而生憍逸，此中都無堅實事故。
如是以無所住而為方便，雖行施等，而無所住，以
如是自性，行者，行相，一切空故。」善現白佛：「若一切
法皆不生者，云何菩薩起菩提道？」佛言：「諸無所作
無所趣者，知一切法皆不生故。然諸有情，不了諸
法，法界，法爾常住，菩薩為饒益故，起菩提道。又不
用道得菩提，亦不用非道得菩提，菩提即是道，道
即是菩提。菩薩若已圓滿施等妙法，以一剎那金
剛喻定相應妙慧，永斷二障麤重習氣相續，證無
上覺，乃名如來。於一切法，得大自在，盡未來際，利
樂有情。」又問：「云何嚴淨佛土？」佛言：「從初發心，乃至
究竟，常清淨自他三業麤重，則能嚴淨佛土，十惡
是麤重，五分不清淨，六蔽，離三十七品等一切善
法，貪二乘果證，起色等想皆名麤重。遠離是已，自
行施等，教他亦爾，持此善根，與諸有情平等共有。
迴向所求嚴淨佛土，令速圓滿，利樂有情。又以通
願力，施妙七寶，妙音樂，妙香華，妙飲食塗香衣服，
妙五塵境，供三寶等。又自住內空等，修四念住等，
亦勸他住等，一一發願迴向，由此便能嚴淨佛土，
自他成就善法，莊嚴相好。又成正覺時，所化有情，
咸生彼土。土中不聞有三惡趣等聲，但聞空無相
無願等聲。十方如來，皆稱讚彼名，及自說法，有情
不疑。又於所化眾生，不具善根，墮惡趣者，以神通
方便教化，令離惡趣，修習勝行，定得無上正等菩
提。」淨土方便品第七十三。善現白佛：「菩薩住何
等聚？」佛言：「正定聚！」又問：「何乘正定聚？」佛言：「佛乘。」又
問：「何時安住？」佛言：「初心，不退，最後身，皆悉安住。」又
問：「為墮惡趣不？」佛言：「由菩薩初發心時修諸勝行，
伏斷一切惡不善法，不墮八難。」善現白佛：「何故世
尊說自本生，亦生惡趣，爾時善根，為何所在？」佛言：
「非由不淨業，受惡趣身。但為利樂有情，由故思願
而受彼身，不為傍生過失所染。菩薩為得菩提，一
切善法，皆應圓滿。若一切善法未能圓滿而得菩
提，無有是處。受傍生身，如佛化作，如羅漢化，亦如
幻作，安住般若，能作如是善巧方便。」又問：「云何引
發神通，能往十方供佛聞法，種諸善根？」佛言：「由遍
觀空方便善巧，能引發殊勝神通自在，成熟有情，
嚴淨佛土，證得菩提。若遠離神通，如鳥無翅不能
飛翔，菩提資糧未具，不得菩提。一切善法，皆是菩
提資糧。」無性自性品第七十四。佛答善現：「如是
法即菩薩法，亦即佛法，雖位有異，而法無別。」善現
又問：「自相空中，云何得有種種差別？」佛言：「有情於
一切法自相空理，不能盡知，造作諸業，罪業墮三
塗，福業生人天，不動業生上二界，無漏業得二乘
果。若知諸法自相皆空，或入菩薩地，或證佛菩提，
由此因緣，諸菩薩修行布施等，安住內空等，令圓
滿已，證得菩提，說名如來，利樂有情，諸有所為，常
無失壞，不墮輪迴。」又問：「佛證菩提，為得諸趣生死
法不？為得黑業白業黑白業非黑白業不？」佛皆言
不也！又問：「云何施設此是地獄，乃至此是如來？」佛
言：「以諸有情不知諸法自相空故，流轉受苦，菩薩
<pb n="100"/>
聞一切法自相空已，求證菩提，設教拔諸有情生
死。」又問：「為由四諦得涅槃，為由四諦智得涅槃？」佛
言：「非由四諦四諦智得涅槃。我說四諦平等性，即
是涅槃。但由般若證平等性，名得涅槃。菩薩修行
般若時，無有少法不如實見。於一切法如實見時，
都無所得，則如實見一切法空，能入菩薩正性離
生，即住菩薩種性地中，不從頂墮，安住奢摩他地，
能決擇一切法，及隨覺四聖諦，起隨順趣向臨入
菩提之心，於一切法觀察實相。」次更為廣說夢喻、
像喻、響喻、陽燄喻、光影喻、幻事喻、變化喻、尋香城
喻。勝義瑜伽品第七十五。善現白佛：「諸見實者，
無染無淨，不見實者，亦無染無淨，乃至無自性有
自性法，亦無染無淨，何故有時佛說有清淨法耶？」
佛言：「我說一切法平等性，為清淨法，依世俗說，不
依勝義，勝義諦中，無分別，無戲論，一切音聲名字
路絕。」又問：「若一切法如夢像等，云何菩薩依止如
是非真實法，發菩提願？」佛言：「汝所說法，豈不亦如
夢像等耶！」答言：「如是！云何菩薩行般若時，發誠諦
言，我當圓滿一切功德，利樂有情，非夢所見物等
能行布施等法，況能圓滿？」佛言：「如是！如汝所說，非
實有法，尚不能行施等，況能圓滿。復次，施等非實
有故，不能證得菩提，如是諸法，一切皆是思惟所
造作法，皆不能得一切智智。如是諸法，於菩提道
雖能引發，而於其果無資助能，由是諸法無生無
起無實相故。菩薩從初發心，雖起種種身語意善，
而知一切如夢像等。復次，如是諸法雖非實有，若
不圓滿，決定不能成熟有情，嚴淨佛土，證得菩提。
復次，菩薩隨所修行一切善法，皆如實知如夢像
等。復次，菩薩於一切法不取為有，不取為無。何以
故？施等不可取故，乃至無為法亦不可取故，知一
切法不可取已，求趣菩提。所以者何？以一切法皆
如夢等，然諸有情不知不見，為度彼故，求取菩提。
復次，菩薩從初發心，為有情故，修行施等，不為己
身，非為餘事。復次，菩薩見諸愚夫於非我中而住
我想，乃至非使見者而住使見者想，深生憐愍，方
便教他，令離顛倒妄想執著，安置無相甘露界中。
由此方便，自於諸法無所執著，亦能教他無所執
著，此依世俗，不依勝義。佛證菩提所得佛法，亦依
世俗故說，若依勝義，能得所得，俱不可得。若謂此
人得如是法，便執有二，執有二者，不能得果，亦無
現觀。執無二者，亦復如是。若無二無不二，即名得
果，亦名現觀。」善現復問：「何謂法平等性？」佛言：「若於
是處都無有性，亦無無性，亦不可說為平等性。如
是乃名法平等性，既不可說，亦不可知。除平等性
無法可得。離一切法無平等性，異生，聖者，俱不能
行，非彼境故。」又問：「如來於一切法，皆得自在，云何
可言法平等性，亦非所行境耶？」佛言：「如來於一切
法，雖得自在，若平等性與佛有異，可言是所行境。
然平等性與佛無異，云何可說佛行彼境。」又問：「平
等性中，異生聖者法及有情俱無差別，云何三寶
出現世間？」佛言：「佛法僧寶，與平等性，各有異耶？」答
言：「皆無有異，然佛於無相中，方便善巧建立差別。」
佛言：「如是，若佛不證菩提，設證菩提，不為有情施
設諸法差別之相，有情能自知此是地獄，乃至此
是如來等不？」答言：「不也！」佛言：「是故佛於無相法，方
便善巧，雖為有情施設差別之相，而於平等法性，
都無所動。」又問：「一切異生等，亦於平等法性無所
動不？」佛言：「如是！」又問：「若一切法平等性，令一切法
及諸有情相各異故，性亦應異，是則法性亦應各
異。云何於諸異相法等，可得安立法性一相？云何
菩薩修行般若，不分別法及諸有情有種種相？若
不分別，則應不能修行般若，不能從一地至一地，
不能趣入正性離生，超二乘地，不能圓滿神通，乃
<pb n="101"/>
至不能證得菩提？」佛言：「諸色等法性，是空性不？」答
言：「如是！」佛言：「於空性中，色等異相為可得不？」答言：
「不也。」佛言：「由此當知平等法性，非色等，不離色等。」
又問：「平等法性是有為？是無為？」佛言：「非是有為，非
是無為。然離有為法，無為法，不可得。離無為法，有
為法亦不可得。即有為無為平等法性，說名勝義。
修般若時，不動勝義，而行菩薩行。」無動法性品
第七十六。善現白佛：「平等法性，皆本性空，於有無
法，非能所作，云何不動勝義，而作菩薩所應作事？」
佛言：「若諸有情，自知諸法皆本性空，則佛菩薩不
現神通作希有事，謂於諸法本性空中，雖無所動，
而令有情遠離妄想顛倒安住無為界，解脫生死
苦。無為界者，即諸法空，依世俗說，名無為界。」又問：
「由何空故，說諸法空？」佛言：「由想空故，復次，無一法
非化，是諸化者，無不皆空，依如是法，施設異生，乃
至如來。」又問：「世界蘊處界等，可皆是化，出世波羅
密多等，豈亦是化？」佛言：「無非是化。然有是聲聞所
化，有是獨覺所化，有是菩薩所化，有是如來所化，
有是煩惱所化，有是善法所化。由此說一切法，皆
如變化，若法不與生滅相合，是法非化，即是涅槃。」
又問：「佛說無有少法非自性空，云何涅槃可言非
化？」佛言：「此自性空，非佛等所作，其性常空，此即涅
槃。非實有法名為涅槃。可說無生無滅非化。」常
啼菩薩品第七十七。善現白佛：「云何教授教誡初
業菩薩，令其信解諸法自性畢竟皆空？」佛言：「豈一
切法先有後無。然一切法非有非無，無自性，無他
性，先既非有，後亦非無，自性常空，無所怖畏。應如
是教初業菩薩，令其信解。」復次，欲求般若。應如常
啼菩薩。今在大雲雷音佛所，修行梵行。本求般若
時，不惜身命，不顧珍財，不徇名譽，不希恭敬，居阿
蘭若，聞空中聲，從是東行，復作是念，我寧不問至
何城邑，復從誰聞。悲泣歎恨，有佛像現，為說過五
百踰繕那，妙香城中，法涌菩薩，常啼聞已，於一切
法中，起無障智見。即入五十四三摩地，見十方佛
宣說般若，咸共慶讚，令歡喜已，忽然不現。常啼從
三昧起，作是思惟，佛從何來，今往何所，我當疾詣
法涌菩薩，彼能為我斷如是疑。漸次至一大城，高
唱賣身，魔隱蔽其聲，不令人聞，唯長者女宿善根
力，魔不能蔽。帝釋化作少婆羅門試之，買血髓心。
常啼出血，出髓，將欲剖心，長者女止之，帝釋愧謝。
長者女白父母同往，至妙香城，以供養具，分作二
分，先持一分，詣寶臺所，供養般若。復持一分，供養
法涌菩薩，菩薩威神，令所散華，合作一妙華臺，香
成一妙香蓋，衣成一妙寶帳。長者女，并諸眷屬，皆
發無上心願。常啼自述始末，并問佛從何來？今往
何所？法涌菩薩品第七十八。法涌告常啼言，法
身無所從來，亦無所去，諸法實性，皆不動故。兼說
陽燄、幻事、鏡像、谷響、光影、尋香城、變化事、夢所見
等喻。若執如來身是名是色，有來有去，迷法性故。
愚癡流轉，遠離般若。若於甚深法義，能如實知，不
執佛身是名是色，亦不謂佛有來有去。由不執故，
能行般若，勤修佛法，鄰近菩提。復次，如海中寶，非
十方來，非有情作，亦非無因緣生，有情善根力故，
海有寶生，善根力盡，令彼滅沒。諸有為法，緣合故
生，緣離故滅，都無生者滅者。是故諸法，無來無去。
佛身亦然。依本修淨行圓滿為因緣故，及依有情
先修見佛業成熟故，有如來身出現於世，因緣和
合力盡，即便滅沒。是故諸佛無來無去，又如箜篌，
種種因緣和合，而有聲生，是聲生位，無所從來。於
息滅時，無所至去，佛身亦爾。說是法時，大千六種
變動，八千眾生，證無生忍，八十那庾多眾生，發無
上心，八萬四千眾生，生淨法眼。常啼上昇虛空七
多羅樹，帝釋化作無量香華助之，奉散供養，下禮
<pb n="102"/>
雙足，以身奉充給使。時長者女，及諸眷屬，亦以身
奉常啼，常啼以奉法涌，法涌受已，還施常啼。日將
欲沒，法涌還宮。常啼於七歲中，不坐不臥，唯行唯
立，長者女等亦爾過七歲中，空中聲言，卻後七日，
法涌當從定出，宣說正法，常啼敷師子座，求水灑
地，魔隱蔽水，常啼刺身出血，長者女等亦爾。帝釋
變血，成栴檀水，化作妙華，奉施常啼，常啼受已，分
作二分，一分嚴布其地，一分擬奉大師。法涌過七
日已，昇座宣說般若，常啼聞已，得六十億三摩地
門。現見十方各恒沙佛，聞說如是般若。結勸品
第七十九。先向善現結勸，次囑阿難受持（已上共四百卷。
閱藏知津卷第二十一

　　　　（信士姜　鼎　馮時泰
　　　　　　魏之都　黃旋相）

<sarticle><article>閱藏知津卷第二十二</article></sarticle>
北天目沙門釋智旭彙輯
<other>大乘經藏　般若部第三之七</other>
大般若經之餘六第二分。緣起品第一。佛住鷲峰山，與五千苾芻，五
百苾芻尼等俱。並如初分中說。歡喜品第二。佛
知有緣眾，一切來集，告舍利子言：「菩薩欲於一切
法，等覺一切相，當學般若。」舍利子歡喜禮問。佛言：
「應以無住而為方便，安住般若，所住能住，不可得
故；復以無所得而為方便，應修習四念住，乃至無
量無邊佛法。如是諸法，不可得故；復次欲疾證一
切智智，乃至成就無量功德，當學般若，若修行般
若，天人歡喜。」舍利子問：「菩薩決有父母妻子等耶？」
佛言：「或有、或無、或示受五欲，厭捨出家。」觀照品
第三。舍利子問：「云何修行般若？」佛言：「應如是觀，不
見有菩薩，不見菩薩名，不見般若，不見般若名，不
見行，不見不行，何以故？菩薩自性空、菩薩名空，色
等自性空，不由空故，色等空，非色等。色等不離空，
空不離色等，色等即是空，空即是色等。如是自性，
無生無滅，無染無淨，不見生滅染淨故，不生執著，
觀一切法，但有名，實不可得。如是修行般若，除諸
佛慧，二乘等慧所不能及，以不可得空故。」舍利子
問：「三乘般若差別，既不可得，云何說菩薩所修般
若，二乘所不能及？」佛言：「菩薩皆作是念，我當修行
六度，成熟有情，嚴淨佛土，滿佛十力等法，度無量
眾。譬如日光，照無不遍，二乘如螢，無如是念，依菩
薩故，一切善法出現世間，便有人天三乘。」又問：「與
何法相應故，言與般若相應？」佛言：「與色等空相應
故，不見色等若相應若不相應，若生若滅，若染若
淨，無有少法與法合者，以本性空故。復次，入一切
法自相空已，不觀一切法若合若散。復次，不著色
等有性無性，常無常，乃至無願有願。不作是念，我
行般若，不行般若，亦行亦不行般若，非行非不行
般若，不為布施，乃至不為平等性故，修行般若，以
不見諸法性差別故，如是與般若相應，則能安立
無量有情於涅槃界，魔不得便，佛菩薩皆護念，諸
天擁護，苦報轉輕，常不離佛。是菩薩不見諸法與
空相應，亦不見空與諸法相應，是為第一與空相
應，普能引發十力等佛法，畢竟不起慳貪犯戒等
心。」舍利子問：「與般若相應菩薩，從何處來生，從此
生何處？」佛言：「有從餘佛土來，有從睹史天來，有從
人中來，從此間沒，生餘佛土，常得值佛。」次廣分別
無方便善巧，有方便善巧，種種差別之相，乃至淨
五眼，發六通，不自高舉，於著不著，俱無所著，說此
修行般若獲勝利時，三百苾芻，以衣奉佛，發無上
心，佛授其記，一萬有情，各隨願力生萬佛土。無
等等品第四。舍利子、大目連、善現、大飲光、滿慈子
等，同讚菩薩般若，佛印成之。舌根相品第五。世
<pb n="103"/>
尊現舌根相，量等大千，出無數光，照十方界，十方
無量菩薩，皆來供養，諸天亦來供養，佛令供具，合
成臺蓋，量等大千，百千俱胝那庾多眾，悟無生忍，
佛授其記。善現品第六。佛告善現：「汝以辯才，為
菩薩宣說般若！」善現白佛：「我都不見有一法可名
菩薩，可名般若，云何令我為菩薩宣說般若？」佛言：
「菩薩唯有名，般若唯有名，如是二名，亦唯有名，不
生不滅，唯假施設，不在內外兩間，不可得故，如世
間我等、色等，唯有假名，如是假名，不生不滅，唯假
施設謂唯我等，菩薩於一切法，名假、法假、方便假，
應正修學，不應觀色名若常無常、樂苦、我無我、淨
不淨、空不空、有相無相、有願無願、寂靜不寂靜、遠
離不遠離、雜染、清淨、生滅，乃至意觸為緣，所生諸
受，名亦如是。若菩薩，若菩薩名，若般若，若般若名，
皆不見在有為界中，亦不見在無為界中，於一切
法，不作分別，能修布施等，能住內空等，善達實相，
於名法假如實覺已，不執著一切法，增益六度，趣
入正性離生，見佛聞法，一切陀羅尼門，三摩地門，
皆得自在。復次，即色等是菩薩不？離色等有菩薩
不？」善現一一答言：「不也！」佛言：「善哉！若菩提，若薩埵，
若色等法，不可得故，菩薩及所行般若，亦不可得，
菩薩應如是學。復次，即色等真如是菩薩不？離色
等真如有菩薩不？」善現一一答言：「不也！」佛言：「善哉！
色等法不可得故，色等真如亦不可得，菩薩及般
若亦不可得，應如是學。復次，色等增語，色等常無
常等增語，是菩薩不？」善現一一答言：「不也！」佛言：「善
哉！色等法及常無常等不可得故，增語亦不可得，
菩薩及般若亦不可得，應如是學。復次，諸法不見
諸法，諸法不見法界，法界不見諸法，法界不見法
界，有為界不見無為界，無為界不見有為界，非離
有為施設無為，非離無為施設有為，菩薩於一切
法都無所見，其心不驚，恐怖、沈沒、憂悔，應如是教
誡教授諸菩薩，令於般若皆得成辦。」入離生品
第七。善現白佛：「菩薩欲圓滿六度，欲遍知一切法，
欲斷一切惡，修一切善，得一切佛法，滿一切有情
心願等，當學般若。」舍利子問：「何名頂墮？」善現答言：
「無方便善巧而行六度，住三脫門，退墮二乘地，是
名頂墮。若不見空，依空觀空，如實知色等不應執，
知心本性清淨，無變異，無分別，一切法亦無變異，
無分別，能如是學，住不退地，則為遍學三乘諸法。」
勝軍品第八。善現白佛：「我於菩薩及般若，皆不
知不得，云何令我以般若相應法，教菩薩，我於色
等一切法，若增若減，不知不得，如何可言此是色
等，是色等名，皆無所住，亦非不住，是色等義，無所
有故，我於菩薩及般若若義、若名，不知不得，若以
是法教諸菩薩，我當有悔。若菩薩聞如是說，心不
沈沒憂悔、不驚恐怖、決定已住不退，以無所住方
便而住，若無方便善巧，我我所執所纏擾故，心住
色等，於色等作加行，不能攝受修學圓滿般若，不
能成辦一切智智。何以故？色等不應攝受，便非色
等，本性空故，乃至其所攝受修學圓滿甚深般若，
亦不應攝受，便非般若，本性空故。以本性空，觀一
切法，心無行處，是名無所攝受三摩地，不共二乘，
其所成辦一切智智，亦不應攝受，便非一切智。以
內空故，乃至無性自性空故，非取相修得，諸取相
皆是煩惱，若取相修得一切智智者，勝軍梵志於
一切智智不應信解，彼生淨信，由勝解力，思察一
切智智，不以相為方便，亦不以非相為方便，以相
與非相俱不可取故，雖名隨信行，而能以本性空
悟入一切智智，不取諸相，乃至涅槃，亦不取著，菩
薩雖於一切皆無所取，而以本願所行未滿，所證
未辦，終不涅槃，雖能圓滿所行，成辦所證，而不見
四念住，乃至十八不共法。以四念住，即非四念住，
<pb n="104"/>
乃至十八不共法，即非十八不共法，以一切法，非
法非非法故，是菩薩雖不取著一切法，而能成辦
一切事業。」行相品第九，善現白佛：「菩薩無方便
善巧，若行色等，是行其相，若行常無常等，是行其
相，非行般若。」又謂舍利子言：「若於色等住想勝解，
則作加行，不能解脫，尚不能證二乘，況證菩提，此
名無方便善巧者。若不行色等，不行色等相，不行
常無常等，不行常無常等相，有方便善巧故，能證
菩提，是菩薩不取行，不取不行，不取亦行亦不行，
不取非行非不行；於不取亦不取，由般若以無性
為自性故，是名無所取著三摩地，不共二乘，若菩
薩於是勝三摩地，恒住不捨，速證菩提。」復有健行
三摩地等，略舉一百十五名，及餘無量無數三摩
地門，陀羅尼門，若能恒善修學，亦令速證菩提，菩
薩雖依一切法平等性，證入如是等持，而於平等
性及諸等持，不作想解，以無所有中，分別想解無
容起故。佛讚印云：「菩薩應如是學於一切法，都無
所學。」舍利子問：「若爾，諸法如何而有？」佛言：「諸法如
無所有，如是而有，若於如是無所有法，不能了達，
說名無明，由無明及愛勢力，分別執著斷常二邊，
於諸法不知不見，不能出離三界，於三乘法，不能
成辦。若以無所得為方便，速能成辦一切智智。」
幻喻品第十。善現白佛：「設有問言，幻士能學般若
等，能成辦一切智智不，當云何答？」佛言：「色等與幻
有異不？」答言：「色等不異幻，幻不異色等，色等即是
幻，幻即是色等。」佛言：「幻有染淨生滅不？」答言：「不也！」
佛言：「無染淨生滅法，能學般若成辦一切智智不？」
答言：「不也！」佛言：「於五蘊中起想等想，施設言說，假
名菩薩不？」答言：「如是！」佛言：「假建立者，有生滅染淨
不？」答言：「不也！」佛言：「無想、無等想、無施設、無言說、無
假名、無身身業、語語業、意意業、無染淨生滅法、能
學般若，成辦一切智智不？」答言：「不也！」佛言：「菩薩以
無所得而為方便，修學如是甚深般若，速成一切
智智，乃至若無方便善巧，不為善友所攝受者，聞
說是法，心驚恐怖，有方便善巧者，其心不驚恐怖。」
次更分別善友惡友之相。譬喻品第十一。佛答
善現，無句義是菩薩句義，如空中鳥跡等，次釋善
不善法等，次釋摩訶薩義。斷諸見品第十二。舍
利子亦說摩訶薩義，以能說法，令斷諸見故，善現
亦說摩訶薩義，發菩提心，不取著故。六到彼岸
品第十三。滿慈子亦說摩訶薩義，普為利樂一切
有情，修行六度，於一一度，皆修六度，令得圓滿，是
名被大功德鎧故。乘大乘品第十四。舍利子問：
「云何菩薩乘於大乘？」滿慈子答：「以一切智智相應
作意，大悲為首，用無所得而為方便，雖行六度等，
而不得六度等，如實觀察一切，但有假名，施設言
說不可得故。」無縛解品第十五。善現白佛：「云何
菩薩被大乘鎧？」佛言：「六度三十七品等，雖有所為，
而無其實，諸法性相，皆如幻故。」善現言：「不被功德
鎧，當知是為被大乘鎧，以一切法自相空故。」佛言：
「一切智智無造無作，一切有情亦無造無作，菩薩
為此事故，被大乘鎧，由諸作者，不可得故。」善現言：
「色等無縛無解。」滿慈子問：「何等色無縛無解。」答言：
「如夢如響等色，去來現在善不善無記等色，一切
無縛無解，以一切法無所有故，遠離故，寂靜故，無
生滅染淨故。」三摩地品第十六。善現白佛：「何等
是大乘相，齊何當知發趣大乘，從何處出，至何處
住，為何所住，誰乘而出？」佛言：「六度是大乘相，二十
空，百千三摩地，是大乘相。」念住等品第十七。復
次，四念住等，三十七品（於中身念住觀最詳），三解脫門，十一
智，三無漏根，三三摩地，十隨念，四靜慮等，十力，四
無所畏，四無礙解，十八不共法，入諸字門，得二十
種功德，是大乘相。修治地品第十八。答齊何當
<pb n="105"/>
知發趣大乘之問，明初地修治十勝業等。出住
品第十九。答從何處出，至何處住之問。謂從三界
中出，至一切智智中住，然以無二為方便故，無出
無住。又答誰乘而出之問，都無乘是大乘出者，以
若所、若能、若時、若處、皆不可得故。菩薩修行般若，
雖觀諸法皆無所有，畢竟淨故。無乘大乘而出住
者，然無所得而為方便，乘於大乘，從生死中出，至
一切智智中住，盡未來際，利樂有情。超勝品第
二十。善現讚大乘超勝，佛廣明之。無所有品第
二十一。廣明大乘與虛空等，普能容受，無來無去，
無住可見，前中後際，皆不可得，三世平等，超出三
世，故名大乘。菩薩修行般若時，住此三際平等性
中，精勤修學一切相智，無取著故，速得圓滿。隨
順品第二十二。滿慈子問：「如來令善現說般若，今何
故說大乘？」佛言：「般若大乘二名，義無異故。」無邊
際品第二十三。善現明三際菩薩皆不可得，一切
法無邊際故，菩薩亦無邊際，即一切法，離一切法，
菩薩不可得，諸法畢竟不生，但有假名，都無自性。
舍利子一一重問，善現廣答。次白佛言：「菩薩修行
般若，觀察諸法無受、無取、無住、無著，亦不施設為
我，以不見一切法故，以一切法性空，無生滅故，一
切法不生不滅，即非一切法，以一切法與不生不
滅，無二無處，不生不滅法，非一非二，非多非別故，
一切法入無二法數。」遠離品第二十四。舍利子
問：「云何菩薩？云何般若？云何觀察諸法？」善現對曰：
「勤求菩提，利樂有情，名菩薩。具如實覺，遍知一切
法相而無所執，名摩訶薩。有勝妙慧，遠有所離，遠
有所到，名般若。觀一切法，非常無常等，名觀察諸
法。」次白佛言：「菩薩見一切法無生，畢竟淨故。」舍利
子言：「六趣應無差別，三乘不應得果。」善現對曰：「非
勝義中，有三乘六趣等。」次明諸法不生，都無所依，
次明應淨菩提道，有世出世二種六度。次明大功
德聚，皆由般若所辦，般若為善法母，三乘從此生
故。舍利子言：「若菩薩住如是住，恒不捨離成就大
悲相應作意者，則一切有情，亦應成就菩薩，以一
切有情，亦於此住，及此作意，常不捨離，則菩薩與
有情，應無差別。」善現報言：「善哉！能如實知我所說
意，雖似難我，而成我意。何以故？有情非有故，無實
故，無性故，遠離故，寂靜故，無覺知故，當知如是住
及作意，亦非有，乃至無覺知，歷一切法，廣說亦爾。
由此因緣，菩薩於如是住及此作意，常不捨離，與
諸有情，亦無差別，以一切法無差別故。」佛讚印之，
大千震動，佛笑顯益。帝釋品第二十五。諸天來
集，佛光赫奕，帝釋重問：「何謂般若，云何應住，應學？」
善現先勸諸天發心，次示以無所得而為方便，思
惟世間法皆無常苦等。佛讚印之！善現白言：「為報
恩故。」又為帝釋說如所應住，不應住相。舍利子念
言：「若一切法不應住，云何應住般若？」善現謂言：「同
諸如來，於一切法都無所住，亦非不住，以色等法，
無二相故。」天子作念：「咒句猶可了知，般若竟不能
解？」善現告言：「我曾不說一字，汝亦不聞，當何所解，
如化、如夢、谷響、幻事，說聽及解，都不可得。」天子復
念：「轉深轉妙！」善現告言：「色等非深非妙，色等自性
非深非妙。」天子復念，善現所說不施設色等，善現
告言：「從初發心，應住無說，無聽、無解、甚深般若。」
信受品第二十六。天子作念：「善現欲為何等有情，
樂說何法？」善現告言：「欲為如幻化夢有情，樂說如
幻化夢之法。」諸聲聞及菩薩同問：「誰能信受？」阿難
答以有能信受。善現告諸天子，其中實無能信受
者。舍利子問：「豈不於中說三乘法，乃至令得最勝
妙辯？」善現答言：「誠如所說，此般若中，以無所得而
為方便，說三乘法等，由內空等故。」散華品第二
十七。諸天化華散供，佛令合成華臺，善現念為從
<pb n="106"/>
心化出，帝釋言：「但變現耳！」善現言：「既非生法，則不
名華，乃至一切法亦如是？」佛答帝釋，善現不違色
等假名，而說法性。善現謂言：「菩薩知一切法但假
名已，應學般若，不於色等學，不見色等可於中學
故。」舍利子問：「何故不為攝受色等，亦不為壞滅色
等故學？」善現對曰：「不見有色等可攝受，可壞滅，亦
不見有能攝受及壞滅者，若能、若所，內外空故。以
無所學無所成辦為方便故，而學般若，則能成辦
一切智智。」次明諸法皆無依持，隨順世俗，說依佛
力。次答菩薩所學般若，不應於色等求，不應離色
等求，帝釋歎般若大，無量無邊！善現印之。授記
品第二十八。天仙三返唱善，佛述見然燈佛得授
記事，預命帝釋，勤加守護。攝受品第二十九。佛
為帝釋說現法當來功德勝利。窣堵波品第三
十。佛明修般若者，能降自他貪等刀仗，是大明咒
等，書經功德，勝於供設利羅。福生品第三十一。
佛印帝釋歎經功德。功德品第三十二。諸天及
佛，皆勸帝釋受持般若。外道品第三十三。外道
來求佛過，帝釋念般若退之，魔軍亦爾。天來品
第三十四。慶喜白佛：何緣但讚般若？佛言，般若為
尊為導故。帝釋更說功德。佛又廣說功德，并明諸
天龍神來禮般若之相，是故經典隨所在處，應周
匝除穢，掃拭塗治，香水散灑，寶座安措，香華珍寶
莊嚴供養。設利羅品第三十五。帝釋答佛，於設
利羅寧取般若，以諸佛身，皆因般若生故。經文
品第三十六。佛為帝釋展轉較顯書經功德，帝釋
白佛，應以種種巧妙文義，為他演說，佛又較顯功
德，并明說相似法，真正法，不同之義。隨喜回向
品第三十七。慈氏菩薩，與善現酬唱隨喜迴向之
法，諸天讚美。大師品第三十八。舍利子向佛廣
讚般若，佛言，般若即是大師。善現亦歎般若是大
波羅密多。地獄品第三十九。舍利子問，能信解
者，從何處來，乃至修習，為已久如？佛言，從十方法
會來，乃至信解甚久，又為善現分別修學久近之
相。并說謗般若者，墮三塗相。清淨品第四十。佛
與舍利子明一切法，畢竟淨故，是法清淨，最為甚
深。善現答帝釋問所起執著。佛又為說微細執著。
無標幟品第四十一。善現問：「云何應行般若？」佛言：
「不行色等若常若無常等。」善現白佛：「菩薩如為虛
空擐功德鎧。」會中有一苾芻作念：般若微妙難測，
雖非有法，而亦非無。佛讚印之。善現答天帝釋，若
欲守護修般若者，不異守護虛空幻夢化等。諸天
以佛神力，見十方各有千佛同說般若，佛告善現，
慈氏證菩提時，亦於此處宣說般若，乃至諸天慶
慰唱言，今見第二轉妙法輪，佛告善現，如是法輪，
非第一轉，亦非第二，於一切法，不為轉故，還故，出
現世間，但以無性自性空故，標幟名言，皆不可得，
是故名大波羅密多。不可得品第四十二。善現
廣歎，佛為釋成。東北方品第四十三。帝釋念聞
經善根，舍利子讚信解功德，佛答帝釋云何住習
之問，又印舍利子甚深等讚，舍利子又說王都前
相等喻，佛讚印之。又印善現甚深等讚，次為舍利
子說此經從東南方，乃至最後於東北方興盛。
魔事品第四十四。佛為善現說修行時留難魔事。
不和合品第四十五。次說學法與持法者，種種
兩不和合，皆為魔事，及說惡魔所化作事。佛母
品第四十六。佛告善現：佛觀般若，如子護母。示
相品第四十七。諸天問：「般若以何為相？」佛言：「以空、
無相、無願等為相，依世俗說，不依勝義。當知般若
遠離眾相，不應問言以何為相，乃至一切法相，如
來如實覺為無相，般若不見色等故，名示色等相，
能為如來顯色等世間空，示色等世間遠離寂靜
等，由是能示世間實相，名如來母，能生如來。又色
<pb n="107"/>
等皆不可思議，不可稱量，無數量，無等等，以不可
得故，於是四眾得益，菩薩得記。」成辦品第四十
八。佛答善現，般若能辦六度十八空等，信解般若
菩薩，從人中來，或從他方佛處來，或從睹史多天
來。船等喻品第四十九。佛為善現說海船破喻，
不取所依，則溺死，能取所依，則至岸，菩薩亦爾。不
依般若，則退入二乘，能依般若，則定證菩提。及說
度曠野等諸喻。初業品第五十。佛答善現，初業
菩薩，應親近真淨善友。調伏貪等品第五十一。
善現白佛，誰於般若，能生淨信勝解，若生信解心，
何性何相，何狀何貌？佛言：「心心調伏貪瞋癡等，為
性相狀貌。」真如品第五十二。諸天散華禮讚，佛
印述之，又讚善現隨如來生，善現答之。大千震動，
天又散華。善現復說真如相義，眾生獲益，六千菩
薩，成阿羅漢，佛告舍利子，此由不攝受般若，遠離
方便善巧，如大鳥無翅故。次諸天謂菩提極難信
解證得。善現謂極易信解證得，舍利子謂若易信
解證得，不應有退屈者。善現問：「色等有退屈不？色
等真如有退屈不？離色等及色等真如有法有退
屈不？」舍利子一一答言：「不也！」然佛何故說三種乘？
滿慈子令問：「為許有一菩薩乘不？」善現以真如義
反徵辯竟，結云：「若菩薩聞說諸法真如不可得相，
心不驚恐怖等，速證菩提，定無退屈。」佛讚印之。善
現請問：「菩薩欲疾成辦菩提，當於何住？應云何住？」
佛廣答之，二千菩薩，得無生忍。不退轉品第五
十三。佛為善現說不退轉菩薩諸行狀相，乃至常
得身語意淨，魔不能惑。轉不轉品第五十四。佛
答善現，不退轉菩薩，既名不退轉，亦得名退轉，於
色等想有退轉故，復次，不退轉菩薩，當作上士，不
作下士，常不遠離念佛作意，聞法作意，生生之處，
常不離佛，恒聞正法。甚深義品第五十五。善現
白佛：「惟願復為菩薩說甚深義，令住其中，能修施
等，令速圓滿。」佛言：「種種增語，皆顯涅槃為甚深義，
乃至色等亦名甚深，色等真如甚深故，色等真如，
非即色等，非離色等，是故甚深。」次較顯如教住，如
說學之功德。又較顯隨喜迴向功德，又答無數無
量無邊之義，又明依止無增減無所有為方便，修
行般若，由此為門，集諸功德，便證菩提。如焰燋炷，
非初非後，不離初後。夢行品第五十六。舍利子
問：夢中行此三三摩地，於深般若有增益不？善現
答言：晝行有增益者，夢行亦有增益，次與彌勒菩
薩問答。願行品第五十七。佛告善現，菩薩修行
施等，為諸有情發大願行。殑伽天品第五十八。
授天女記。習近品第五十九。佛答善現，觀色等
空，不令心亂，則不見法，不作證，未入定位，繫心於
所緣，已入定時，不繫心於境，不退施等，不證漏盡，
如壯士過曠野，如堅翅翔虛空等。增上慢品第
六十。佛為善現說菩薩不退轉相，及說增上慢相，
次明菩薩欲證菩提，應常親近真善知識。次說般
若妙相，次較說經功德。同學品第六十一。帝釋
歎持說者，非少善根所能，佛為較顯勝德。帝釋復
為一苾芻廣明勝德，兼為慶喜明仗佛力。佛又為
慶喜分別有惱亂不惱亂之所由，次明菩薩與菩
薩共住，相視應如大師。同性品第六十二。佛答
善現：「內空等是菩薩同性，住此中學，名為同學。」又
問：「若一切法本性清淨，菩薩云何復於妙法而得
清淨？」佛言：「於性淨中，精勤修學甚深般若，如實通
達，遠離煩惱染著，故說復得清淨。復次，方便善巧
威德力故，攝持增長，導引一切波羅密多，如薩迦
耶見，如命根。」無分別品第六十三。帝釋散華發
願，問隨喜福，佛為較顯。善現問如幻心，云何能證
菩提。佛為徵釋，并歎菩薩能為難事，善現復言，不
應說彼能為難事，以所證、能證、證法、證者、證處、證
<pb n="108"/>
時、都不可得，如幻、如影，乃至如化、如機關等。無分
別故。舍利子言：「若一切法皆無分別，云何分別五
趣三乘？」善現答言：「有情顛倒惑業因緣，施設五趣
差別，無分別故，施設三乘聖者，三世如來，皆由分
別斷故，可施設有種種差別，菩薩應行無所分別
甚深般若，便能證得無所分別微妙菩提，覺一切
法，無分別性，盡未來際，利樂有情。」堅非堅品第
六十四。善現答舍利子，菩薩修行般若，行非堅法，
不行堅法。又為諸天明希有事，如欲調伏虛空，當
知色等離故，即施等離。又答佛不沈不沒之問，次
問何等菩薩，為佛讚歎。佛言：住不退轉位者，又隨
不動佛為菩薩時所行而學者，又隨寶幢頂髻二
菩薩所行而學者。實語品第六十五。佛為帝釋
歎善現住於勝住，然猶不及菩薩所住甚深行住。
六百苾芻，發菩提願，佛授其記，次以般若付囑慶
喜。并現不動佛國，令大眾見，又出舌相，再囑慶喜。
無盡品第六十六，佛答善現，般若菩提，皆如虛
空，不可盡故，應觀色等無盡故，引發般若，乃至魔
皆愁苦。相攝品第六十七。佛答善現，六度互相
攝取之相。巧便品第六十八。佛答善現，菩薩成
就巧方便者，發心甚久，乃至善根甚多，又般若雖
於五度最為前導，而無分別作用真實自體。菩薩
為有情故，勤行六度，前五攝在般若，性無差別，為
度有情，假說差別，又般若於一切法，都無所捨，若
不思惟色等，便能增長善根，圓滿六度，證得菩提，
乃至著無所有不可取法，則離般若，般若如轉輪
王，一切善法，隨行隨至，又能示現道非道相，又如
實觀色等非相應非不相應，是能與六度常共相
應，不相捨離。又般若是諸善法所趣向門，如水趣
海。又應於諸法如實了知略廣之相，又應觀色等
彫落故，破壞故，乃至性虛偽故，行深般若，如引虛
空，引深般若，破壞諸法，修深般若，從初發心，至菩
提座，應行，應引，應修，無容橫起諸餘作意。又應學
一切法皆不可施設而趣菩提，都無所行，是行般
若。從初發心，常學無所得而為方便，應修布施等，
應住內空等，諸有二者，名有所得，諸無二者，名無
所得，雖於諸法常樂決擇，而不得色等，以無為無
作而為方便，行深般若，佛以淨五眼，求色等不可
得，雖證一切智智，不住有為界，亦不住無為界，如
變化者，度化有情，如來與變化佛，俱為真淨福田，
諸法法性為定量故。又一切法，但有名相，唯假施
設，名相性空，有情執著，沈淪生死，菩薩悲愍，發心
行行，證得一切智智，拔濟令出。然諸名相，無生無
滅，亦無住異施設可得。又前際後際，俱不可得。達
一切法自相空已，應行般若，無所執著。次釋般若
不與諸法為義非義。樹喻品第六十九。善現以
空中種樹，喻菩薩能為難事，佛以良田種樹之喻
答之，次釋菩薩當知如佛，并較發心不退，乃至如
來功德，展轉增勝。又答初發心菩薩，恒正思惟一
切智智，信解一切法，皆無性為性。菩薩行品第
七十。佛答善現，當於色等空，行菩薩行，不以二故，
攝受修行六度，乃至證得一切智智，恒時增長一
切善法。親近品第七十一。佛答善現，若不親近
諸佛，圓滿善根，承事善友，尚不名菩薩，豈能證一
切智智。遍學品第七十二。佛答善現，菩薩成就
最勝覺慧，雖能受行清淨深法，而不攝受殊勝果
報，於法自性，能不動故，次明離四句，而有得有現
觀，以一切法常無常等為戲論，應離諸戲論，行深
般若，遍學諸道，由菩薩道，得入正性離生，於聖法
毘柰耶中，應如是學甚深般若，修除遣一切法，若
一切有二想者，定無布施等，下至順忍，彼尚非有，
況能遍知一切法，況能得一切智智。漸次品第
七十三。佛答善現，住無想者，亦無順忍，菩薩於一
<pb n="109"/>
切法，皆無有想，亦無無想，以無性為聖道，以無性
為現觀，若一切法有少自性，或復他性為自性者，
佛不應通達一切法無性為性已，入四禪，起五通，
證菩提，度有情，菩薩初發心位，聞一切法，及諸有
情，皆以無性為性，證得此故，說名為佛，乃至預流
深信此故，名賢善士，故我定應發趣菩提，普為有
情得涅槃故，作漸次業，修漸次學，行漸次行，所謂
六度、六念，乃至一切相智。無相品第七十四。佛
答善現，以一切法，皆以無性為性，諸有情類，具斷
常見，住有所得，難可解脫，若無所得，即是得，即是
現觀，即是菩提，以不壞法界相故，由此故得有初
地，乃至十地，得有異熟神通六度等法，由離諸相
無漏心力，能於無相無作法中，圓滿一切功德。
無雜品第七十五。佛答善現，安住如夢等五取蘊
中，為諸有情布施、持戒、安忍、精進、修定、學慧，如實
了知如夢等五蘊，皆同一相，所謂無相。若如是知
而行施等，則能圓滿一切善法。眾德相品第七
十六。佛答善現，愚夫異生，於夢得夢，得見夢者，乃
至於化得化，得見化者，顛倒執著，造三業行，往來
生死，菩薩以二種空，觀察諸法，一畢竟空，二無際
空，安住二空，為說正法，色等是空，離我我所，如夢、
如化，都無自性，又以方便神力，拔濟令出，得三乘
果。次明菩薩甚奇希有之法，安住異熟六度五通
等，隨應攝受有情，布施、愛語、利行、同事、財施、法施。
說三十七品，乃至相好等法。四十二字母等。不壞
諸法，無二分別，為諸有情，如實宣說，令離妄想顛
倒執著，趣三乘果，譬如化佛，教所化眾。又一切法，
不異真法界等，而依世俗施設因果差別，菩薩於
諸法中，自無執著，教他無執，善達諸法如實相故。
善達品第七十七。佛答善現，如所變化，於一切
法都無所行，是為善達諸法實相，以諸法但有假
立名相，是故菩薩於諸善法，能自增進，亦能令他
增進。又如實知色等相，色等生滅，色等真如，是為
能學三解脫門，則能學一切法。又欲學法界，當於
一切法學，知一切法，即真法界，初中後際，常無差
別。實際品第七十八。佛答善現，菩薩但以實際
為量，行深般若，由方便善巧力故，安立有情，令住
施等，而不執著，觀本性空，都無所得，為度執有情
想及法想故，行道相智，得三乘道，趣證無上菩提，
佛眼常無斷壞。無闕品第七十九。佛答善現，菩
薩具足殊勝方便善巧，修行施等，不得施等，亦不
遠離施等，修菩提道。次答舍利子，不和合一切法，
不離散一切法，諸法皆無自性可合離故，如實了
知一切法性，皆不可取，於一切法，得無障礙，安住
二諦，宣說正法，如化食施化眾等，又答善現，修行
施等，及餘大菩提道，皆能成熟有情。道士品第
八十。佛告善現，總一切法，皆菩薩道，不學一切法，
定不能得一切智智，審察諸法，皆畢竟空，不應執
著，而於諸法，學無厭倦，觀諸有情心行差別，如實
了知，但行虛妄所執，方便善巧教令遠離所執，修
諸善行，然勿恃此而生憍逸。次明清淨自他三種
麤重，能淨佛土。正定品第八十一。佛答善現，是
菩薩從初發心，至最後有，皆住菩薩正性定聚。次
釋如來本生之疑，次明一切善法，皆是菩提資糧。
佛法品第八十二。佛答善現，即菩薩法，亦是佛
法，由位有異，法性非異。無事品第八十三。佛答
善現，無性法中，無業無果，亦無作用，愚夫不了，顛
倒發業，受三界身，為拔濟故，施設聖法，及毘柰耶
分位差別，廣說夢、像、響、燄、影、幻、變化、尋香城喻。
實說品第八十四。佛答善現，我說一切法平等性
為清淨法，菩薩知一切法不可取已，為饒益彼諸
有情故，求趣菩提，不為己身，非為餘事，乃至依世
俗故，說得菩提，若執有二，不能得果，亦無現觀，執
<pb n="110"/>
無二者，亦復如是，法平等性，非佛所行，以與佛無
別故。又復法平等性，非即一切，非離一切，說名勝
義，菩薩行深般若，不動勝義而行菩薩行，成熟有
情，嚴淨佛土，證得菩提，說法度眾。空性品第八
十五。佛答善現，若有情自知諸法皆本性空，則佛
菩薩不現神通作希有事。又一切世出世法，無非
是化，然有聲聞化，有獨覺化，有菩薩化，有如來化，
有煩惱化，有諸業化，乃至非實。有法，名為涅槃，
是故可說涅槃非化，又一切法，先既非有，後亦非
無，自性常空，不應驚怖。（已上共七十八卷，與初分品有開合，文略義同，但無常啼
法涌二品。
閱藏知津卷第二十二
　　　（信上李庭芳　孫國光　熊錫吉各八錢
　　　　　張　韜　葉繼賢各銀五錢
　　　比丘藕西助銀三錢）

<sarticle><article>閱藏知津卷第二十三</article></sarticle>
北天目沙門釋智旭彙輯
<other>大乘經藏　般若部第三之八</other>
大般若經之餘七第三分。緣起品第一。佛住鷲峰，與五億苾芻等俱，
餘並同初二分，而九方文略。舍利子品第二。與
初分學現品，至現舌相品同，而文較第二分又稍
略。善現品第三。與初分教誡教授品，至淨道品
同。天帝品第四，與初分天帝品，至歎眾德品同。
現窣堵波品第五。與初分攝受品同。稱揚功
德品第六。佛設利羅品第七。福聚品第八。
隨喜迴向品第九。地獄品第十。歎淨品第十
一。讚德品第十二。陀羅尼品第十三。魔事
品第十四。現世間品第十五。與初分佛母品同。
不思議等品第十六。譬喻品第十七。與初分
辦事品等同。善友品第十八。真如品第十九。
不退相品第二十。空相品第二十一。殑伽
天品第二十二。巧便品第二十三。學時品第
二十四。見不動品第二十五。即初分願喻品等。
方便善巧品第二十六。即初分無盡品等。慧
到彼岸品第二十七。妙相品第二十八。施等
品第二十九。佛國品第三十。宣化品第三十
一。（共五十九卷，與第二分，開合不同，亦無常啼法涌二品。）
第四分。妙行品第一。即善現教誡品等。帝釋品
第二。供養窣堵波品第三。稱揚功德品第四。
福門品第五。隨喜迴向品第六。地獄品第
七。清淨品第八。讚歎品第九。總持品第十。
魔事品第十一。現世間品第十二。不思議
等品第十三。譬喻品第十四。天讚品第十五。
真如品第十六。不退相品第十七。空相品
第十八。深功德品第十九。談夢覺義。較前三分
更明暢。殑伽天品第二十。覺魔事品第二十
一。善友品第二十二。天主品第二十三。無
雜無異品第二十四。迅速品第二十五。幻喻
品第二十六。堅固品第二十七。散華品第二
十八。隨順品第二十九。（共一十八卷，隨順品中文，與初二三分不同。）
第五分。善現品第一。天帝品第二。窣堵波品
第三。神咒品第四。設利羅品第五。經典品
第六。迴向品第七。地獄品第八。清淨品第
九。不思議品第十。魔事品第十一。真如品
第十二。甚深品第十三。船等喻品第十四。
如來品第十五。不退品第十六。貪行品第十
七。姊妹品第十八。夢行品第十九。勝意樂
品第二十。修學品第二十一。根栽品第二十
二。付囑品第二十三。見不動佛品第二十四。
（共十卷，較第四分更略。）
第六分。緣起品第一。佛住鷲峰，與四萬二千苾芻，
七萬二千菩薩，及天龍鬼神眾俱，面門出光，照無
<pb n="111"/>
邊界，還歸面門。東方普光佛所，離障菩薩。南方日
光佛所，日藏菩薩。西方功德光明佛所，功德藏菩
薩。北方自在王佛所，廣聞菩薩。東南方甘露王佛
所，不退轉菩薩。西南方智炬佛所，大慧菩薩。西北
方妙音王佛所，功德聚菩薩。東北方智上佛所，常
喜菩薩。上方金剛相佛所，寶幢菩薩。下方金剛寶
莊嚴王佛所，寶信菩薩。皆來集會。通達品第二。
最勝天王請問：「云何菩薩修學一法，能通達一切
法？」佛答以修學般若，能通達十波羅密。顯相品
第三。佛答最勝，如地水火風空等相，甚深般若，亦
復如是。法界品第四。佛答最勝，菩薩學深般若。
有妙慧故，通達法界，即是不虛妄性，不變異性，諸
法真如，但可智知，非言能說。於是大千變動，菩薩
脫衣敷座，諸天散華奏樂，龍澍香雨，十方佛放眉
光，遍照此土，還歸佛頂，眾會獲益。最勝復問：「甚深
般若，既絕語言，離諸文字，云何菩薩為諸有情說
法，隨順甚深法相，不違世俗？」佛言：「具大方便善巧
力故，謂大慈悲喜捨。」又問：「云何為度有情，示現諸
相？」佛言：「相不可得，但由方便善巧威力，示現入胎，
乃至涅槃種種化相。」念住品第五。佛答最勝，菩
薩行深般若，心正無亂，善修身受心法念住，及說
如來功德大威神相。法性品第六。佛答最勝，如
來法性不可思議，如無價珠，墮在淤泥，不為所染，
依此法性修習善根，具足方便大悲願力，不捨有
情，遠離一切虛妄分別，心得清淨，深如大海，一一
行中，具眾行故，生淨佛土，不為胎汙。於是舊住天
神，空中讚歎，并為光德天子現淨土相。平等品
第七。佛答最勝法性平等之義，并為授記。現相
品第八。舍利子問先現苦行等事，最勝答之。無
所得品第九。善思菩薩問最勝得受記耶？答言：「我
雖受記，而猶夢等。」乃至重重問答，令眾獲益，最勝
問佛：云何未發心者，即能發心，皆悉成就，得不退
轉？佛言：「以純淨意，發菩提心，親近賢聖，樂聞正法。
遠離慳嫉，正信業果，設為身命，終不作惡。」乃至佛
為破四見故，說無常、苦、無我、涅槃、寂靜四法。次說
神咒。證勸品第十。佛為最勝說過去功德寶王
佛時，治世輪王，問深正法，成然燈佛，彼時千子，即
是賢劫千佛。最勝又問：云何修行，速成大道？佛言：
一切善法，無不修滿。又問：現何色像？佛言：如鏡隨
現。又般若猶如虛空，無有一法可為譬喻。顯功
德品第十一。佛答曼殊室利，過去多聞佛時，精進
力菩薩，即今最勝天王。又答云何護持正法，云何
能調伏心等問。現化品第十二。最勝答善思問。
佛所化身，更能化作無量化佛，往昔願力清淨故。
及答護正法問，又有賢德天子，相與問答。陀羅
尼品第十三。曼殊室利及寂靜慧菩薩，共說眾法
不入陀羅尼功德，大千振動，天雨妙華。佛說過去
寶月佛時，寶功德菩薩，有大辯才，即今寂靜慧是。
勸誡品第十四。佛答曼殊室利，具明信受福聚，
毀謗罪過。二行品第十五。佛為曼殊室利說化
他自行二種般若，及說五事不可思議，三十二相，
八十隨好。讚歎品第十六。曼殊室利、妙色天子、
善名天子、大梵天王、各以頌讚、佛印成之。付囑
品第十七。佛以十法付囑阿難，一書寫、二供養、三
施他、四諦聽、五披讀、六受持、七廣說、八諷誦、九思
惟、十修習、及為持髻梵天，說佛讚三事，最為無上，
一發菩提心，二護持正法，三如教修行。（八卷）
第七曼殊室利分。佛在給孤獨園，與百千苾芻，十
千菩薩眾俱。曼殊室利明相現時，詣如來所，在外
而立，舍利子等亦然，佛出敷坐跏趺，曼殊答佛，為
欲利樂有情，以真如相觀於如來。次與舍利子互
相酬唱，復答佛發明甚深般若，觀一切法，皆是佛
法。於是舍利子，慈氏菩薩，曼殊室利，無緣慮女，皆
<pb n="112"/>
歎聞說不沈沒驚怖者，已住不退轉地，佛印成之。
又與舍利子互相問答，顯真法界性平等義。又與
佛互相問答，明福田相不可思議，大地變動，眾會
得益。次明初學不思議定，如初學射，久習成就，不
復作意。大迦葉問當來誰能信解修學，佛具答之。
次為曼殊說一相莊嚴三摩地，謂不動法界。念一
如來，即為普觀三世諸佛，乃至佛現神力，護持般
若久住世間，饒益有情。（二卷，與大寶積經第四十六會同。）
第八那伽室利分。佛在給孤獨園，妙吉祥菩薩，於
日初分，著衣持缽，漸將入城，龍吉祥菩薩見已問
答，無能勝菩薩來讚，妙吉祥菩薩，答以一切非實，
皆如谷響，龍吉祥復相問答，既承教誡，入海喻定。
善思菩薩，變動大千，不能令出，後從定起，雨諸香
花，向佛歸命。妙吉祥又為說無上法食，善現來問
何所談論。妙吉祥詰以何法名為大士，如響，豈能
有所談論，善現入無所得三摩地門，出定，向佛皈
命，妙吉祥又說諸法如幻夢等，善現又入滅定。舍
利子來問答，善現出定，妙吉祥為說希有妙食，善
現及舍利子，俱入滅定，次從定起，各各入城。善現
化一女人，妙吉祥與諸菩薩聲聞等眾，各飯食已
俱詣佛所，以如上事，具白世尊，佛讚印之。妙吉祥
曰：「彼女所斷我見，即非我見，是故如來說名我見，
乃至夫法想者，即非法想，是故如來說名法想。」次
歎持四句頌，福聚甚多，世尊說頌，如星、翳、燈、幻、露、
泡、夢、電、雲，於一切有為，應作如是觀。（一卷）
第九能斷金剛分。與流通金剛般若同本。頌曰：諸
和合所為，如星翳燈幻、露泡夢電雲，應作如是觀。
（一卷）
第十般若理趣分。佛住他化自在天王宮，與八百
萬大菩薩俱，為諸菩薩，說一切德甚深微妙般若
理趣清淨法門，此門即是菩薩句義，理極妙樂清
淨句義，諸見永寂清淨句義，乃至一切有記無記
法，有漏無漏法，有為無為法，世間出世間法，空寂
清淨句義，是菩薩句義。復依遍照如來之相，說寂
靜法性般若理趣現等覺門。復依調伏一切惡法
釋迦牟尼如來之相，說調伏眾惡般若理趣普勝
法。復依性靜如來之相，說平等智印般若理趣清
淨法。復依一切三界勝主如來之相，說灌頂法門
般若理趣智藏法。復依一切如來智印持一切佛
秘密法門如來之相，說如來智印般若理趣金剛
法。復依一切無戲論法如來之相，說離戲論般若
理趣輪字法。復依一切如來輪攝如來之相，說入
廣大輪般若理趣平等性。復依一切廣受供養真
淨器田如來之相，說真淨供養甚深理趣無上法。
復依一切能善調伏如來之相，說能善調伏甚深
理趣智藏法。復依一切能善建立性平等法如來
之相，說性平等性甚深理趣最勝法。復依一切住
持藏法如來之相，說有情住持甚深理趣勝藏法。
復依究竟無邊際如來之相，說無邊無際究竟理
趣金剛法。復依遍照如來之相，說三神咒，一一告
金剛手受持功德。（一卷，與密部實相般若同，而咒不同。）
第十一布施波羅密多分。佛在給孤獨園，與千二
百苾芻俱，再三命勸舍利子，為諸菩薩宣說布施
波羅密多，舍利子言：「應緣一切智智，以大悲為上
首，修行布施，則能攝受一切智智，疾證無上菩提。
寧以無記心行施，或不行施，終不以迴向二乘地
心行施。」次答滿慈子問，喻說菩薩聲聞行施勝劣
意願。滿慈子亦說二施譬喻，舍利子廣說有巧方
便所行布施，及隨喜迴向所引善根，如月、如日、如
吠琉璃寶、如馬寶。又常於有情，作大饒益，如真金、
如日月、如商主、如善士、如王種。次更廣說應起決
定施心，應學無染布施，又觀諸法，若順若違，皆能
助引一切智智。又明二乘於一切智，亦有助力，然
<pb n="113"/>
諸二乘作意，於一切智及此貲糧，俱無助力，故制
菩薩定不應起二乘相應作意。次明能捨眾相迴
向菩提，欲為有情作大饒益，乃名能得無上善利，
方便善巧，不取法相，得入居頂諸菩薩數。次明說
如是法，皆如來力。佛囑阿難受持。滿慈子問：「若一
切法，皆非實有，行布施，何所捨，成正覺，何所得？」佛
言：「無所捨，無所得，無所損，無所益，如二幻師，戲為
變易，以幻價直，易化美團等。」又舍利子答滿慈子，
菩薩先應思惟一切法性，畢竟空寂，次應思惟一
切智智，具勝功德，後應愍念一切有情貧乏珍財，
受諸苦惱，作是念已，便捨一切珍財，施諸有情，心
無所著，亦以正法施諸有情，亦以無邊上妙供具，
恭敬供養佛法僧寶，如是布施，隨順菩提，疾能證
得一切智智，與諸有情，作大饒益。於是佛以神力，
令諸大眾，見十方各各無數殑伽沙數世界，各有
無量菩薩，行施精勤，乃結勸云：「菩薩欲疾證得一
切智智，窮未來際，利樂有情，應觀法空，緣一切智，
具勝功德，愍念有情，受貧匱苦，應行布施波羅密
多，持此善根，普施一切，令脫惡趣生死眾苦。作是
願言：十方世界諸有情類，由我善根功德威力，未
發無上心者，令速發心，已發心者，令永不退，已不
退者，令速圓滿一切智智。」舍利子問，最初發心，第
二發心，住不退地，坐菩提座差別？佛答示之，并以
神力，令見十方各無數界，無數菩薩，行菩薩行種
種差別。無數如來，種種方便，饒益有情。乃結勸云：
「若定發心求一切智，彼必當作世間第一真淨福
田，及作大千最大法師，亦作如來，利樂一切有情。」
次答舍利子問，廣明菩薩初心，勝於二乘後心，及
明菩薩不退心力，於餘神力，最為無上。次滿慈子
與舍利子互相問答，明退心者，非真菩薩，是增上
慢，欲證菩提，應正發起一切智智相應作意，乃至
佛囑阿難受持。（五卷）
第十二淨戒波羅密多分。佛在給孤獨園，與千二
百五十苾芻俱，命舍利子，宣說戒度。滿慈子問：「云
何應知菩薩持戒犯戒？」舍利子答：「若住二乘作意，
是名非所行處，是名菩薩犯戒。」又問：「若求一切智
智而修布施，豈不執著一切智智，成戒禁取，云何
名為持菩薩戒？」答言：「一切智智，遠離眾相，非方處
攝，既非有法，亦非無法，由此因緣，不可執取，是故
菩薩行施，持戒，迴向菩提，雖求證得一切智智，而
不名為戒禁取攝，若迴向二乘地，執取淨戒，是失
菩薩戒，名犯戒菩薩，若未見聖諦，未證實際，或有
因緣，易可還淨。若見聖諦，證實際已，異見深重，難
可還淨。又雖經沙數大劫修行淨戒令滿，而不迴
向菩提，饒益有情，不能攝受菩薩戒度，雖經沙數
大劫居家受妙五欲，而不發趣二乘地心，求一切
智，增上意樂無退壞故，不名犯菩薩戒。又若見有
少法名為作者，名為犯戒菩薩，若隨所修六度，皆
用大悲為首，發起隨順迴向一切智智相應之心，
是名具戒菩薩。」次廣歎初心一菩薩戒，遠勝世出
世間一切淨戒，以其心無分限，普度有情，求大菩
提，引發淨戒，是故除佛所有淨戒，於餘淨戒，最為
第一。又寧遲證菩提，不為速求墮二乘地。又菩薩
不應欲勝菩薩，不應輕慢菩薩，不應降伏菩薩，於
餘菩薩，供養恭敬，應如如來，乃至應普恭敬一切
有情。又一切法，無少有實，皆如幻事，故諸菩薩迴
向趣求一切智智，皆由了達諸法非實，如幻、如化、
有所堪能。又菩薩於六度二十空等，乃至一切相
智，雖應精勇修習，如救頭然，不應味著。又明菩薩
於二乘地，但應遠離，不應讚毀。佛讚印之，并為廣
說方便善巧。又明如來皆深愍念一切有情，心無
差別，不隨欲行，然於菩薩，最不棄捨。（五卷）
第十三安忍波羅密多分。佛在給孤獨園，與千二
<pb n="114"/>
百五十苾芻眾俱，命滿慈子宣說忍度。舍利子問：
「菩薩忍、聲聞忍、有何差別？」滿慈子答：「聲聞唯為捨
棄自身煩惱，名為少分安忍。菩薩欲度無量有情，
名為具分安忍。於檀塗火燒，起平等心，俱欲畢竟
利樂。又聲聞唯觀蘊等無我有情之所引發，菩薩
亦觀蘊等無性無生之所引發，菩薩欲證菩提，應
修其心，令與地水火風空等，寧受無邊大苦，而不
愛著二乘自利眾善。又若住二乘地，起二乘作意，
乃至樂觀蘊等常無常等，是為行他行處，若修六
度一切智智相應作意，是為行自行處，一切惡魔，
不能得便。」（一卷）
第十四精進波羅密多分。佛在給孤獨園，與千二
百五十苾芻眾俱，滿慈子問菩薩精進。佛言：「初發
心時，若身、若心，先應為他作饒益事，如僕任主，不
應自在，諸有所為，皆隨主欲，亦如馬寶，盤迴去住，
遲速任人，又常勤修六度二十空等，能為難事。」（一卷）
第十五靜慮波羅密多分。佛住鷲峰，與千二百五
十苾芻眾俱。舍利子問：「菩薩云何方便，安住靜慮？」
佛言：「漸次入四靜慮，引發五通，降魔成覺，又雖現
入四禪四定，而不味著，亦不離染，雖觀一切法都
不可得，而不棄捨一切智智。」滿慈子問：「何緣如來
許諸菩薩入四禪四定，不許久住其中，心生染著？」
舍利子答：「若生欲界，速能圓滿一切智智，生色無
色，無斯用故！」滿慈子問：「云何安住靜慮，攝受般若
精進忍戒施等。」佛一一答。又明若住二乘相應作
意，名為散亂，若隨所集一切善根，迴向趣求一切
智智，名為心定。舍利子問：「菩薩安住靜慮，云何方
便，還從定起？」佛言：「於色無色靜慮等至，順逆次第，
超越串習，極善純熟，遊戲自在，復入欲界非等引
心，由起此心，還生欲界，親近供養諸佛，引發菩提
分法。生色無色，無如是能，上二界生，身心鈍故。」（二卷）
第十六般若波羅密多分。佛住竹林白鷺池側，與
千二百五十苾芻，無量無數一生所繫菩薩眾俱，
有善勇猛菩薩，請問何謂般若，云何修行，云何令
速圓滿，云何惡魔不能得便，能覺魔事，云何安住，
速能圓滿一切智法？佛言：「實無少法，可名般若，謂
如實知一切法性，無實無生，亦無虛妄，雖不見有
菩提心性，而能發起大菩提心，彼雖如是發菩提
心，而於菩提無所引發。若能遠達諸法實性，是謂
般若微妙甚深，實不可說，今隨世俗文句，方便演
說，即蘊等，非般若，離蘊等，非般若，般若於一切法，
都無所依，不在蘊等內，不在蘊等外，不在兩間，遠
離而住，與蘊等非相應，非不相應，蘊等真如，不虛
妄性，不變異性，如所有性，是謂般若。復次一切法
無自性，是謂般若。一切法非一切法所行故，無知
無見，是謂般若。一切法不捨自性，如是遍知，是謂
般若。一切法與一切法非合非離，是謂般若。一切
法非增非減，是謂般若。一切法非染非淨，是謂般
若。一切法非有淨法，非有不淨法，是謂般若。一切
法非移轉，非趣入，是謂般若。一切法非繫非離繫，
非死非生，非生非死，非流轉非有流轉法，非盡非
有盡法，非有集法，非有滅法，非有起法，非有盡法，
非有變壞法，非無變壞法，非常非無常等，非有貪
瞋癡法，非離貪瞋癡法，非作者非使作者等，非斷
非常，非有邊非無邊，非見趣非見趣斷，非愛非愛
斷，非善非非善，是謂般若。如是般若，非一切法攝，
亦非遠離如是等法，別有般若。如夢、如幻、如燄、如
影、如響、如沫、如泡、如芭蕉、如虛空、如影光、如寶光、
如燈光，非圓成實。」於是舍利子廣歎難見難覺，乃
至無邊際等，佛一一印述之。舍利子問：「云何菩薩
依如是法，行諸境相？」佛言：「尚不得法，何況非法，尚
不得道，何況非道，知一切境，皆無境性，於一切境，
皆無住著，以無邊法為所行境，如空、如風、無有少
<pb n="115"/>
相而可得者。又此甚深法要，非但耳聞，即名為果，
要不放逸，精進修行，如實了知，遠離眾惡，自他俱
利，乃名為果。若於正法起異解行，不名聞法，若於
法義起顛倒解，不正修行，定無順忍，不應深信微
少善根，謂彼即能脫諸惡趣，若得順忍，能不復造
感惡趣業，不復懈怠起順退分。」時舍利子告善現
言：「云何具壽默然不說般若？」善現答言：「我於諸法
都無所見，故無所說，乃至甚深般若不可說示。」佛
告善勇猛言：「菩薩修行般若，於一切法，都無所行，
以一切法，皆是顛倒之所等起，非實、非有、邪偽虛
妄，若能行無所行，為行般若，遍知一切所緣而行，
除遣一切所緣而行。」善勇猛言：「菩薩修行甚深般
若，不可思議！」佛言：「如是一切法皆不可思議故，菩
薩修行般若亦不可思議。」善勇猛言：「如是行深般
若，是無上行、清淨行、明白行、無生行、無滅行、超出
行、難伏行。」佛印成之。又明一切法皆以無性為性，
不可修，亦不可遣，菩薩於一切法，無取無執，無住
無著，成就功德智慧大威神力，能降伏魔。乃至付
囑賢守導師等五百上首菩薩，及善勇猛菩薩，又
復微笑放光，令大千界處處有情，互得相見，天龍
鬼神，花香供養，讚詠神力，無數菩薩，得無生忍，無
邊有情，發無上心。（八卷）
放光般若波羅密多經（三十卷）　菜重芥
西晉于闐國沙門無羅叉共竺叔蘭譯
共九十品，與大般若第二分同本，而有常啼法
上二品。
摩訶般若波羅密經（三十卷）　薑海鹹
姚秦天竺沙門鳩摩羅什共僧叡譯
共九十品，亦同放光般若而文較順暢。
光讚般若波羅密經（十卷）　河
西晉月支國沙門竺法護譯
共二十一品，亦同上經，而文來未盡。
道行般若波羅密經（十卷）　（有道安序）　淡
後漢月支國沙門支婁迦讖譯
共三十品，與大般若第四分同，而有常啼曇無
竭二菩薩事。
小品般若波羅密經（十卷）　（有僧叡序）　鱗
姚秦天竺沙門鳩摩羅什譯
共二十九品，與道行同。
佛母出生三法藏般若波羅密多經（二十五卷北作十四卷）
　（南似蘭北履薄）
宋北印土沙門施護譯
共三十二品，亦同道行，而文暢順。
佛母寶德藏般若波羅密經（三卷今作二卷）　（南履北臨）
宋中印土沙門法賢譯
即佛母般若三十二品之攝頌也。
大明度無極經（六卷）　潛
吳月支國優婆塞支謙譯
共三十品，亦同道行。
摩訶般若波羅密鈔經（五卷）　潛
符秦天竺沙門曇摩蜱共竺佛念譯
共十三品，亦同道行，而文來未盡。
勝天王般若波羅密經（七卷）　羽
陳優禪尼國王子月婆首那譯
與大般若第六分同。
文殊師利所說摩訶般若波羅密經（一卷）　翔
蕭梁扶南國沙門曼陀羅仙譯
與大般若第七會同，又收入寶積第四十六會。
文殊師利所說般若波羅密經（一卷）　翔
蕭梁扶南國沙門僧伽婆羅譯
亦與大般若第七會同。
佛說濡首菩薩無上清淨分衛經（二卷）　（一名決了諸法如幻
三昧）　翔
<pb n="116"/>
劉宋沙門釋翔公譯
與大般若第八會同。
金剛般若波羅密經（一卷）　羽
姚秦天竺沙門鳩摩羅什譯
與大般若第九會同，而舉世流通，智者大師有
疏。
金剛般若波羅密經（一卷）　羽
元魏北天竺沙門菩提留支譯
亦同第九會，而分作十二分。
金剛般若波羅密經（一卷）　（有跋）　羽
陳優禪尼國沙門真諦譯
金剛能斷般若波羅密經（一卷）　翔
隋南天竺沙門達摩笈多譯文拙甚。
能斷金剛般若波羅密經（一卷）　翔
唐大薦福寺沙門釋義淨譯
已上並是同本異譯。
能斷金剛般若波羅密多經（一卷）　翔
唐玉華寺沙門釋玄奘譯（即第九會抄出別行）
仁王護國般若波羅密多經（二卷）　（有代宗序）　（南流北溫）
唐北天竺沙門大廣智不空譯
序品第一。佛在鷲峰，初年月八日，入大寂靜妙三
摩地，放毛孔光，普照十方，菩薩來集。觀如來品
第二。說護佛果護十地行，波斯匿王言：「觀身實相，
觀佛亦然！」佛印之。菩薩行品第三。二諦品第
四。護國品第五。不思議品第六。奉持品第
七。有金剛手菩薩所說咒。囑累品第八。
文更順暢最宜流通。
仁王護國般若波羅密經（二卷）　翔
姚秦天竺沙門鳩摩羅什譯
與上經同，有智者大師疏。
佛說了義般若波羅密多經（二紙餘）　（南淵北斯）
宋北印土沙門施護譯
佛告舍利子，般若波羅密相應行者，當於諸法如
實了知，諸有所作，離一切相，即能圓滿六度，又當
斷除十種疑惑。
佛說五十頌聖般若波羅密經（二紙欠）　（南履北臨）
宋北印土沙門施護譯
佛在鷲峰，告須菩提，般若波羅密經，於三乘法，聚
集攝受，平等如一。
佛說帝釋般若波羅密多心經（三紙餘）　（南履北臨）
宋北印土沙門施護譯
佛在鷲峰，為帝釋說般若義無邊，及說頌，說咒。
般若波羅密多心經（十六行半）　翔
唐大慈恩寺沙門釋玄奘譯
舉世流通，文約義富。
摩訶般若波羅密大明咒經（一紙欠）　翔
姚秦天竺沙門鳩摩羅什譯
佛說聖佛母般若波羅密多經（一紙半）　（南凊北薄）
宋北印土沙門施護譯
二經俱與上同本，而後譯有序及流通，佛在鷲
峰入定，舍利子問觀世音，觀世音說竟，佛出定
讚之。
閱藏知津卷第二十三
　　　（比丘遠契一兩　湛輝　性然
　　　　　爽融各五錢　法一二錢
　　　　　遍修　中虛　瞿輝　梅實共一兩
　　　信士孫文耀助銀二錢）

<sarticle><article>閱藏知津卷第二十四</article></sarticle>
北天目沙門釋智旭彙輯
<other>大乘經藏　法華部第四</other>
述曰：「凡是開權顯實，授聲聞成佛記，發跡顯本，
明成佛甚久遠，及但明一乘修證之法，無二無
<pb n="117"/>
三者，皆此部收。」
無量義經（一卷）　（前有劉虯序）　草
蕭齊中天竺沙門曇摩伽陀耶舍譯
德行品第一。大莊嚴菩薩讚佛。說法品第二。大
莊嚴問，何法速成菩提？佛答：有一法門，能令速成
菩提，謂無量義，從一法生，一法者，名為實相。十
功德品第三。
此說法華之前茅也，故收入法華部中。
妙法蓮華經（七卷）　草
姚秦天竺沙門鳩摩羅什譯
序品第一。佛在耆闍崛山，先說無量義經，次入無
量義定，眉光東照萬八千土，彌勒疑問，文殊述往
事以釋之。方便品第二。世尊出定，告舍利弗，諸
佛方便不可思議，唯佛與佛，乃能知之，即止不說。
舍利弗三請，五千增上慢者退席，乃唱唯一大事。
所謂開示悟入佛之知見，一切皆當作佛，實無三
乘。譬喻品第三。授舍利弗記，說火宅喻。信解
品第四。須菩提，迦旃延，大迦葉，目犍連，領解佛旨，
說窮子喻。藥草喻品第五。佛印四人所說，而推
廣之。授記品第六。授大迦葉等四人記。化城
喻品第七。先說大通智勝佛時，十六王子覆講結
緣事，次說化城喻。五百弟子授記品第八。富樓
那為上首，五百弟子皆得受記，說繫珠喻。授學
無學人記品第九。阿難，羅＆CB21103;羅為上首。法師品
第十。佛因藥王菩薩，告八萬大士，持此經，速得佛。
并說鑿井喻。見寶塔品第十一。多寶佛塔從地
涌出，大聲讚善，釋迦如來以神力，三變淨土，分身
諸佛咸集，與欲開塔，多寶如來，分半座與釋迦同
坐，釋迦大聲唱告勸持。提婆達多品第十二。說
如來往昔求法，事阿私仙得聞妙法，今授提婆達
多大菩提記。文殊入海弘經，龍女獻珠成佛。持
品第十三。藥王大樂說等，各各發願持經，佛授大
愛道及耶輸記。又視八十萬億那由他諸菩薩。諸
菩薩亦發願持經。安樂行品第十四。文殊請問
末世持經方法，佛以身口意誓願四安樂行答之，
兼說輪王髻珠喻。從地涌出品第十五。六萬恒
沙菩薩，各將眷屬，從地涌出，大眾懷疑，彌勒興問。
如來壽量品第十六。佛自明成道已來甚久，以
釋眾疑，說醫王喻。分別功德品第十七。明在會
聞法獲益之多，及明五品弟子功德。隨喜功德
品第十八。法師功德品第十九。明法師得六根
清淨。常不輕菩薩品第二十。明往古比丘，以隨
喜行，得淨六根，速成佛道。如來神力品第二十
一。出廣長舌，放毛孔光。謦欬彈指，聲遍十方。囑
累品第二十二。三摩眾菩薩頂而囑付之。藥王
菩薩本事品第二十三。宿王華菩薩請問，佛為說
一切眾生喜見菩薩然身然臂事。妙音菩薩品
第二十四。佛放眉間光，照東方世界，召此菩薩來
作佛事。觀世音菩薩普門品第二十五。無盡意
菩薩請問，佛為說十四無畏，三十二應，種種功德。
陀羅尼品第二十六。菩薩及天神等各各說咒，
護法。妙莊嚴王本事品第二十七。明往古淨德
夫人，淨藏淨眼二子，同化父王見佛。普賢菩薩
勸發品第二十八。佛為普賢重示四法，普賢說咒
護持。
此一部經，乃如來究竟極談，具明施設一代時
教所以然之線索，如家業之有總帳簿，如天子
之有九鼎也，非精研智者大師玄義文句，不盡
此經之奧，仍須以荊谿尊者釋籤妙樂輔之。
正法華經（十卷）　木
西晉月支國沙門竺法護譯
與上經同，但藥草品中，有迦葉問答，及生盲喻。
五百弟子授記品初，有入海取寶喻。法師品
<pb n="118"/>
名為藥王如來品。有寶蓋王及千子與善蓋太
子法供養事。一切咒皆翻梵成華。囑累品在
最後。
妙法蓮華經（八卷）　（前有序）　（南蓋北賴）
隋北天竺沙門闍那崛多共達摩笈多譯
多用什師譯文，但添藥草品後生盲一喻耳。
陀羅尼品在第二十一。囑累品在最後。提
婆達多品，合入見寶塔品，故止有二十七品。
薩曇芬陀利經（半卷）　草
附西晉錄
即寶塔品提婆達多品別出。
觀世音菩薩普門品（一卷）　（南＆CB21802;北草）
鳩摩羅什譯文闍那笈多譯頌
按藏中法華經普門品，無重頌，今既補入全經，
則此品便為重出，然舉世流通，功驗最多，智者
大師有別行玄疏，四明尊者復有記解，最精最
妙，不可不閱。
法華三昧經（半卷）　草
劉宋枳園寺沙門釋智嚴譯
眾會欲問佛，佛放口光遍十方，即不見佛身相，大
眾各入三昧，觀察不可得，羅閱王辯通，及女利行
等來，佛從地涌，坐蓮華上，利行問佛，乃至得道，與
眾問答，諸女發心皆出家，王亦出家，得授記。
廣博嚴淨不退轉法輪經（四卷）　髮
劉宋枳園寺沙門釋智嚴共寶雲譯
文殊師利以神通力，同舍利弗到十方世界供佛，
集一切菩薩同到祇園，請轉不退法輪，說堅信堅
法八人四果聲聞支佛密義，令諸眾會，捨離諸想，
其諸羅漢，復作成就五逆，滿足五欲，遠離正見等
密語，眾會驚疑，文殊釋之，佛現舌相，普授聞經不
退轉記，波旬入會，佛復以密語遣之，大眾騰疑，佛
為解釋，次有三菩薩來。一自稱是如來。一自稱是
世尊，一自稱是佛。眾又騰疑，佛為解釋。於是眾菩
薩各以偈讚，阿難請問較量功德，師子童女，及比
丘尼、居士婦、發心受持，捨離女身，乃至明不信罪
報，大眾悔過，請佛守護流通。
不退轉法輪經（四卷）　髮
安公涼土譯經在北涼錄
阿惟越致遮經（四卷）　（南此北蓋）
西晉月支國沙門竺法護譯
二經並與上同。
大薩遮尼犍子授記經（十卷）　豈
元魏北天竺沙門菩提留支譯
序品第一。佛住鬱闍延城，嚴熾王園，於大眾中，現
殊勝身相。問疑品第二。文殊偈讚請問，佛止之，
文殊復問。一乘品第三。明二種十二法，能發菩
提，又布施乃至方便，各十二種妙行，又如來有十
二勝妙功德，淨佛國土，為利眾生，示十二濁，實唯
一乘，分別說三。詣嚴熾王品第四。大薩遮詣王
所也。王論品第五。薩遮為嚴熾說聖王法，及小
王法。請食品第六。王請薩遮。問罪過品第七。
王問智人亦有罪否，薩遮次第舉諸人過，并王過，
及自過。如來無過功德品第八。薩遮為王備演
如來所有功德，所謂三十二相，八十種好，大慈大
悲，三念處，三不護，一切種智，十自在，三十七品，十
力，四無所畏，十八不共法，及常無盡法身。詣如
來品第九。薩遮與王，同來見佛。說法品第十。舍
利弗與薩遮論見佛聞法事，佛為薩遮發跡。授
記品第十一。授薩遮大菩提記。信功德品第十
一。
此經文義俱暢，宣說世出世法，曲盡其妙，急宜
流通。
菩薩行方便境界神通變化經（三卷）　養
<pb n="119"/>
劉宋中天竺沙門求那跋陀羅譯
與上經同，缺王論品，而於如來功德。亦有缺略。
金剛三昧經（二卷）　（南賢北難）
出北涼錄
序品第一。佛於靈山，先說大乘一味真實法，即入
金剛三昧，阿伽陀比丘說偈讚歎。無相法品第
二。佛從三昧起，更宣一味法，解脫菩薩，更請為末
世眾生，宣說入一味法。無生行品第三。心王菩
薩問得無生忍義。本覺利品第四。無住菩薩問
轉入唵摩羅義。入實際品第五。大力菩薩問答。
真性空品第六。舍利弗問答。如來藏品第七。
梵行長者問答。總持品第八。地藏菩薩問答，并
囑阿難受持。
大法鼓經（二卷）　染
劉宋中天竺沙門求那跋陀羅譯
佛在祇洹，海眾雲集，說有非有法門。波斯匿王，擊
鼓吹貝而來。佛言：我今當說大法鼓經，先命迦葉
觀察眾會，堪聞與否，乃有百千萬億阿僧祇分聲
聞緣覺，初業菩薩，皆從座去，餘一切住。然後廣讚
迦葉。命於此法少問其義，所謂如來常樂我淨，不
般涅槃，一切眾生，皆有佛性，無有三乘，實唯一乘。
一切空經，是有餘說。惟有此經，是無上說，亦說化
城窮子等喻，次囑迦葉，於末世中，護持此法。迦葉
辭謝不堪，佛言：迦葉於我滅後，護持此法，有四十
年，若至正法餘八十年時，惟一切世間樂見童子
能持。
佛說觀普賢菩薩行法經（一卷）　（一名觀普賢觀經一名出深功德經）
　（南罔北短）
劉宋罽賓國沙門曇摩蜜多譯
阿難、迦葉、彌勒，同問如來滅後修行大乘法要，佛
為說普賢觀門，及懺悔六根罪法。此與法華普賢
勸發品，相為表裏。故智者大師法華懺儀，全宗此
經。
閱藏知津卷第二十四
　　　　　　（比丘寂洪　崇存各助銀二兩）

<sarticle><article>閱藏知津卷第二十五</article></sarticle>
北天目沙門釋智旭彙輯
<other>大乘經藏　涅槃部第五</other>
述曰：「大涅槃部，別在一日一夜，通該一代。凡是
扶律談常，顯佛實不滅度者，皆此部收。又如遺
教等經，雖在此時，以是小機所見，仍歸阿含。」
大般涅槃經（四十卷）　（南率賓歸王北賓歸王鳴）
北涼中天竺沙門曇無讖譯
壽命品第一，佛在拘尸那城，力士生地，阿利羅跋
提河邊，娑羅雙樹間，二月十五日，臨涅槃時，大聲
普告眾生，若有所疑，今悉可問，為最後問，面門放
光，遍照十方。爾時八十百千諸比丘，六十億比丘
尼，一恒河沙菩薩，二恒河沙優婆塞，三恒河沙優
婆夷，四恒河沙諸離車等男女大小，五恒河沙大
臣長者，六恒河沙諸王眷屬，七恒河沙諸王夫人，
八恒河沙諸天女等，九恒河沙諸龍王等，十恒河
沙諸鬼神王，二十恒河沙金翅鳥王，三十恒河沙
乾闥婆王，四十恒河沙緊那羅王，五十恒河沙摩
＆CB21103;羅伽王，六十恒河沙阿脩羅王，七十恒河沙陀
那婆王，八十恒河沙羅剎王，九十恒河沙樹林神
王，千恒河沙持咒王，億恒河沙貪色鬼魅，百億恒
河沙天諸采女，千億恒河沙地諸鬼王，千萬億恒
河沙諸天子，十萬億恒河沙四方風神，十萬億恒
河沙主雲雨神，二十恒河沙大香象王，二十恒河
沙師子獸王，二十恒河沙諸飛鳥王，二十恒河沙
水牛牛羊，二十恒河沙諸神仙人，一切蜂王，一切
山神，海神，河神，皆悉集會。樹林變白，猶如白鶴，四
<pb n="120"/>
天王，三十三天，乃至第六天，大梵天王，阿脩羅王，
所設供養，倍倍勝前，佛皆不受。魔王獻供，并護法
咒，佛受其咒，不受其供。大自在天王，設供倍前，東
方虛空等佛，遣無邊身菩薩來獻香飯，大地震動，
南西北方諸佛世界，亦有無量無邊身菩薩，所持
供養，倍勝於前。乃至毒蛇，及惡業者，一切來集。唯
除摩訶迦葉阿難二眾，阿闍世王及其眷屬。佛面
所出光明，燿覆大眾，所應作已，還從口入，純陀與
同類十五人俱，願設最後供養，佛即許之，為說二
施果報無別。一者受已得菩提，二者受已入涅槃。
純陀因大眾勸，說偈請佛住世。佛以偈答：純陀次
答文殊，不應以如來法同於諸行，乃至既去辦供，
地大震動，眾會哀請，佛慰諭之，令問所疑，并示秘
密之藏，猶如[、/(、*、)]字，略斥無常苦無我三修，無有實
義，為說勝三修法，又我所有無上正法，悉以付囑
摩訶迦葉，當為汝等作大依止，并說明醫禁乳用
乳之喻，次勸問戒律所疑。比丘再辭不堪，於是迦
葉菩薩承佛神力，說偈問法，佛讚之曰，我初成道，
有諸菩薩曾問是義，如是問者，則能利益無量眾
生，次為說菩提因業，得壽命長，佛視眾生，同於子
想，愛念成就，諸毀禁者，囑令苦治，無有惡心。如來
長壽，最為第一，如彼醍醐，賊不能得，法性無滅，三
歸無異。金剛身品第二。佛為迦葉菩薩說如來
身常住不壞，由於往昔護法因緣，今得成就是金
剛身。名字功德品第三。釋大般涅槃名義。如
來性品第四。分別開示四義，一自正，二正他，三能
隨問答，四善解因緣義。迦葉菩薩言：「世尊唯有密
語，無有密藏，咸令眾生悉得知見。」佛讚印之。次說
百句解脫之義，次說四人為世間依，次明魔說佛
說經律，種種差別之相，次明知常住者，知四聖諦，
次明四顛倒相，次說貧女金藏喻，塗乳洗乳喻，力
士額珠喻，雪山樂味藥喻。次明方等經者，猶如甘
露，亦如毒藥，消則為藥，不消為毒。次明大乘無有
三歸分別之相，次明無二之性，即是實性，次說金
鎞抉膜，示二三指之喻，又廣說十住菩薩見性少
分之喻，又說夢語刀刀之喻，次明十四音，名曰字
本，應離半字，善解滿字。次明二鳥雙遊之喻，次說
月無出沒半滿之喻，日出三時長短之喻，次廣說
喻，明大涅槃經利益一切，唯不能益一闡提人。次
說先陀婆一名四實之喻，以喻如來密語難解，次
明自知有佛性者，名丈夫相，次為文殊釋本無今
有偈義。一切大眾所問品第五。佛面放光照純
陀身，受其供養，又化佛及僧，受諸大眾供養，說偈
慰喻，次廣明一切契經有餘無餘之義，為欲調伏
諸眾生故，現身有疾，右脅而臥，如彼病人。現病
品第六。迦葉菩薩勸佛起坐，放光遍照，利益一切，
廣為迦葉說秘密教，及說五人有病行處，所謂四
果辟支，非如來也。聖行品第七。為迦葉菩薩說
五種行，一聖行，二梵行，三天行，四嬰兒行，五病行。
復有一行是如來行，所謂大乘大涅槃經。次即廣
明聖行，護戒如護浮囊，得四念處，住堪忍地，觀四
聖諦，乃至住無畏地，得二十五三昧，壞二十五有，
次答住無垢藏王菩薩，說從牛出乳喻，并說往昔
捨身求半偈事。梵行品第八。為迦葉菩薩說住
七善法，得具梵行，一知法，謂知十二部經，二知義，
三知時，四知足，五知自，六知眾，七知尊卑。復有梵
行，謂慈悲喜捨。因即廣明如來慈善根力，令諸眾
生見種種事，又為重釋本有今無偈義，又釋一切
世間不知見覺，菩薩悉能知見覺義，於中廣明六
念法門，次敘阿闍世王見佛之事，次結示天行品
者，如雜華說。嬰兒行品第九。不能起住來去語
言，是名嬰兒，如來亦爾。光明遍照高貴德王菩
薩品第十。佛告德王，修行大涅槃經，得十事功德。
<pb n="121"/>
一者有五（一、所不聞者而能得聞，二、聞已能為利益，三、能斷疑惑之心，四、慧心正直無曲，
五、能知如來秘藏。二，（昔所不得而今得之，昔所不見而今見之，昔所不聞而今聞之，昔所不到
而今得到，昔所不知而今知之）。三，捨世諦慈，得第一義慈。四，有十
事（一、根深難可傾拔，二、於自身生決定想，三、不觀福田及非福田，四、修佛淨土，五、滅除有餘，六、斷
除業緣，七、修清淨身，八、了知諸緣，九、離諸怨敵，十、斷除二邊）。五有五事（一、諸根完具，二
不生邊地，三、諸天愛念，四、常為天魔沙門剎利婆羅門等之所恭敬，五、得宿命智）。六，得金
剛三昧。七，知四法為大涅槃近因（一、親近善友，二、專心聽法，三、繫
念思惟，四、如法修行）。八，除斷五事（五陰），遠離五事（五見），成就六事
（六念），修集五事（知定，寂定，身心受快樂定，無樂定，首楞嚴定），守護一事（菩提
心），親近四事（大慈、大悲、大喜、大捨），信順一實（一道大乘），心善解脫
（貪恚癡心永斷滅），慧善解脫（於一切法，知無障礙）。九，初發五事悉得
成就（一信心，二直心，三戒，四親近善友，五多聞）。十，修集三十七品，入大
涅槃常樂我淨，為諸眾生分別解說大涅槃經，顯
示佛性。若四果辟支菩薩信是語者，悉得入大涅
槃，若不信者，輪迴生死。師子吼品第十一。佛告
大眾，恣汝所問，吾當解說，師子吼菩薩請問：「以何
義故，名為佛性？何故復名常樂我淨，若一切眾生
有佛性者，何故不見，十住菩薩住何等法，不了了
見，佛住何等法，而了了見？」佛讚其具二莊嚴，并細
答釋，於中具明觀十二緣智，凡有四種，下者得聲
聞道，中者得緣覺道，上者住十住地，上上者得無
上菩提，是故十二因緣，名為佛性，即第一義空，名
為中道，即名為佛，名為涅槃，又凡有心者，定當得
成菩提，故說一切眾生悉有佛性。又不可以有退
心故，言無佛性。若有修集三十二相業因緣者，得
名不退菩薩。次明真修戒定慧相，次答拘尸那城
入般涅槃之因，次答何等比丘莊嚴雙樹之問，次
答涅槃無十相故名為無相（色、聲、香、味、觸、生、住、壞、男、女），時時修
習定慧捨相能斷十相。次答成就十法能見涅槃
無相，一者信心具足，二者淨戒具足，三者親近善
知識，四者樂於寂靜，五者精進，六者念具足，七者
軟語，八者護法，九者供給同學，十者具足智慧。次
明能修身戒心慧是名智者，能令重業輕受；不修
身戒心慧名為愚癡，能令輕業重受。次說恒河七
種人喻，眾盲觸象喻。次明菩薩當以苦行自試其
心，次明大海有八不可思議，大涅槃經亦復如是。
次答如來示同胎生之故，師子吼說偈讚佛。迦
葉菩薩品第十二。問善星比丘事，佛為答之，問未
來種種異說事，佛具釋之，又明如是諍訟，是佛境
界，非諸二乘所知，若人於是生疑心者，猶能摧壞
無量煩惱，若於是中生決定者，是名執著。次明斷
善根者，非是下劣愚鈍之人，亦非天中，及三惡道。
次明佛性非有非無，亦有亦無。次明十二部經，或
隨自意說，或隨他意說，或隨自他意說。次說恒河
七眾生喻，次說佛性常故，非三世攝，虛空無故，非
三世攝，次明修無常等十想者，能得涅槃，迦葉菩
薩以偈讚佛。憍陳如品第十三。世尊告憍陳如，
色是無常，因滅是色，獲得常住解脫之色，受想行
識亦爾，苦空無我不淨亦爾。若離佛法，無有沙門
及婆羅門，亦無沙門婆羅門法。爾時外道聞已瞋
恚，共往阿闍世所，求與瞿曇論議，王與外道，同來
佛所，先答闍提首那婆羅門問，度令出家證果，次
答婆私吒梵志問，亦令證果，即入涅槃。次答先尼
梵志問，善來得果。次答迦葉梵志問，出家五日而
證四果。次答富那梵志問，善來得果，次答清淨梵
志問，出家十五日後，得阿羅漢。次答犢子梵志問，
出家十五日後，得於初果。復來問法，佛為說奢摩
他毗婆舍那，聞已修習，得阿羅漢，寄謝於佛，入般
涅槃，次答納衣梵志問，善來得果，次答弘廣婆羅
門問，并因憍陳如答，發廣大心，佛為發跡顯本，次
明阿難具足八種不可思議，敕文殊師利以咒攝
歸，命其往語須跋陀梵志，尋來見佛，問答實相深
義，大眾獲益無量，須跋得證四果。
<pb n="122"/>
南本大般涅槃經（三十六卷）　（南鳴至竹北鳳至白）譯人同上
劉宋沙門釋慧觀同謝靈運再治
序品第一。純陀品第二。哀歎品第三。長
壽品第四（從壽命品分出為四）。金剛身品第五。名字
功德品第六。四相品第七。四依品第八。
邪正品第九。四諦品第十。四倒品第十一。
如來性起品第十二。文字品第十三。鳥
喻品第十四。月喻品第十五。菩薩品第十
六（於如來性品分出為十）。一切大眾所問品第十七。
現病品第十八。聖行品第十九。梵行品第
二十。嬰兒行品第二十一。光明遍照高貴
德王品第二十二。師子吼品第二十三。迦
葉品第二十四。憍陳如品第二十五。（此部文更
精練，章安尊者依此作疏，但世罕流通，而舊本則久行世間矣。）
大般泥洹經（六卷）　（南白北食）
東晉平陽沙門釋法顯共覺賢譯
共十八品，齊至如來現病而止，聖行以下，皆未
有。生公明闡提皆有佛性，而見擯斥，想依此
經。
大般涅槃經後分（二卷）　白
唐南海沙門若那跋陀羅與會寧等譯
憍陳如品之末，敘須跋陀羅焚屍現神變事。遺
教品第一。佛囑阿難大眾，護持大涅槃法，阿泥樓
豆令阿難請問四事，佛答以十二因緣正觀，教示
車匿，尸波羅戒，是汝大師，依四念處，嚴心而住，一
切經初，當安如是我聞等語。次答滅後供物，不得
餘用。次答深心供養舍利如芥子許，與現在供佛
無異。答茶毘方法，當依轉輪聖王，及答茶毘處
所，起塔處所，并示辟支四果輪王塔式，止許帝釋
一牙舍利，卻衣顯示金身，放光三告，二十四反上
昇虛空，殷勤勸諭。應盡還源品第二。世尊三返
從超入諸禪定，普為大眾三返說法，於其中夜，入
第四禪，寂然無聲，便般涅槃，八樹變白，十方大暗，
尸棄大梵，釋提桓因，樓豆，阿難，各以偈歎。機感
茶毘品第三。金棺自舉，遶拘尸城，待迦葉來，棺開
身顯，灌洗纏已，棺門即閉，復現雙足，心胸火踊，七
日火盡。聖軀廓潤品第四。七國興兵，圍拘尸城，
煙婆羅門唱分八分，各各起塔。
佛說方等般泥洹經（二卷）　（南駒北白）
西晉月支國沙門竺法護譯
哀泣品第一。阿難述夢，那律偈歎，大眾哀泣。四
童子現生品第二。東方善思義菩薩，示生作阿闍
世王子，南方喜信淨菩薩，示生作師子長者子，西
方空無菩薩，示生作須福長者子，北方神通華菩
薩，示生作師子王兵臣子，皆生即跏趺說偈，導一
切眾見佛。四童子品第三。佛為阿難宣唱四童
子德。囑累品第四。四菩薩說偈慰阿難，佛以阿
難，羅云：囑十萬比丘，又囑北方五百佛。度地獄
品第五。佛身放無數光，光中現化佛說法，又放光
度三類地獄，一令生忉利，證初果，二令生兜率，證
三果，三令生梵世，入泥洹。現諸佛品第六。佛放
光照十方同名諸佛，同入泥洹者不可勝數，令此
會皆得見，亦聞所說經。佛國淨品第七。現此界
清淨莊嚴，不異安樂等剎。天菩薩品第八。諸天
來會，阿那律說偈哀歎，十方菩薩同來，興大供養。
如來化說法品第九。阿難偈讚佛，佛先入三昧，
現無量化佛說法，後復說佛種種三昧勝用。
四童子三昧經（三卷）　仝上
隋北天竺沙門闍那崛多譯
與上經同，但至第六品而止。
大悲經（五卷）　駒
高齊烏萇國沙門那連提黎耶舍共法智譯
梵天品第一。佛命阿難敷床，右脅而臥，光掩大千，
<pb n="123"/>
致大梵王問法生信，佛以大千界囑付之。商主
品第二。魔子商主請佛住世，佛為授辟支記。帝
釋品第三。佛教帝釋加被之法，并化脩羅，使離鬥
諍。羅睺羅品第四。羅睺不忍見佛涅槃，往至東
北方難勝佛處，佛慰喻之，復往上方商主佛處，佛
更慰諭令還此土，釋迦為說見實諦品，大眾獲三
乘益。迦葉品第五。阿難悲泣，佛以迦葉能弘傳
法化事慰之。持正法品第六。明佛滅後，有多弘
法人，一毘提奢比丘，二提知迦比丘，三優波鞠多，
四阿輸婆鞠多，五鬱多羅，六設陀沙荼上座，七毘
頭羅及刪闍耶二人，八大精進，九末田提，十迦葉，
十一闍知迦長者，十二法增優婆塞，十三祁婆迦
比丘，十四大施國王。舍利品第七。極明供養舍
利，乃至散一華一念佛之功德，必得涅槃大果。
禮拜品第八。摩竭大魚聞商人稱南無佛聲，命終
生人道中，出家證四果，何況種深善根。善根品
第九。先說寄滴水喻，次明於佛所種善根，決不失
減。布施福德品第十。施佛福田，設求不涅槃，亦
決當涅槃，因現五華供燃燈佛之妙報。植善根
品第十一。明佛從燃燈佛後供養諸佛事。以諸
譬喻付囑正法品第十二。佛親執阿難手，囑令流
通正法寶藏。問教品第十三。預示結集法，并囑
莫放逸。
大乘方廣總持經（一卷）　（南五北才）
隋北天竺沙門毘尼多流支譯
佛將涅槃，入如法三昧，令大千界普遍莊嚴，大眾
雲集，佛出舌相，遍覆大千，敕彌勒問法決疑，於是
淨居天等，請佛說大乘方廣總持法門，佛告彌勒，
一切法皆是佛說，不應橫生分別去取，執小廢大，
執大廢小。若謗法者，罪則無量，因說彌陀，及自往
因，致有佛國淨穢之別，又菩薩必具行六度，不可
但言宜修般若，又菩薩不得謗他菩薩，其罪極重。
佛說濟諸方等學經（一卷）　仝上
西晉月支國沙門竺法護譯
與前經同。
集一切福德三昧經（三卷）　（南大北化）
姚秦天竺三藏鳩摩羅什譯
佛三月後，當入涅槃。千世界主那羅延菩薩請問
護菩薩法，佛為說三昧名。時有淨威力士懷慢而
來，佛以父母生力示之，發菩提心。那羅延重請三
昧之義，佛以發無上心答之。次明修此三昧應成
布施、持戒、多聞，三種莊嚴。次明成就種種四法，能
證無生。次為力士授菩提記，及諸大菩薩，各說菩
薩所行法門。（此一切菩薩所宜急急受持，令三寶種，永不斷絕。）
等集眾德三昧經（三卷）　（南四北化）
西晉月支國沙門竺法護譯
與上經同。
摩訶摩耶經（二卷）　（南忘北彼）　（一名佛昇忉利天為母說法經）
蕭齊沙門釋曇景譯
佛於忉利天，放光現化，并敕文殊請母相見，令證
初果，為說神咒，後從天下，漸次化度，受魔王請，乃
入涅槃，摩耶來赴棺所，佛復開棺，現千化佛，母子
相見，以彰孝道。
大方等大雲經（四卷）　（南毀北男）
北涼中天竺沙門曇無讖譯
大雲初分大眾犍度第一。一切大眾從禪定起，俱
集靈山，大雲密藏菩薩雲興諸問，如來讚許，當說
常樂我淨之法，所謂大雲經，總持大海，三昧大海，
如來法師，諸佛法城，法界甚深，常住不變，不可思
議，常樂我淨。此經中有四百不可思議解脫法門，
及無量法門，亦說妙咒，令降甘雨，震動世界，致諸
妙供。三昧犍度第二。陀羅尼犍度第三。密
語犍度第四。轉生有藏犍度第五。得轉生死
<pb n="124"/>
業煩惱犍度第六。智狂入犍度第七。解脫轉
福德藏法門犍度第八。解脫有德轉藏犍度第
九。轉功德行犍度第十。大雲虛空生犍度第
十一。電光轉犍度第十二。電轉犍度第十三。
神通犍度第十四。寶泡犍度第十五。金剛
智犍度第十六。無盡犍度第十七。正行犍度
第十八。師子吼犍度第十九。師子吼神通犍
度第二十。善方便犍度第二十一。神通犍度
第二十二。金翅鳥犍度第二十三。大捨犍度
第二十四。無畏犍度第二十五。入行犍度第
二十六。至心犍度第二十七。勇力犍度第二
十八。善犍度第二十九。神通犍度第三十。
智犍度第三十一。智寶藏犍度第三十二。施
犍度第三十三。福田犍度第三十四。正法犍
度第三十五。已上即是釋初品中法門，各出其差
別名字也。每一犍度，各有一天女天子等供養偈
讚。如來涅槃犍度第三十六。健行梵王問法，無
盡意天子答之，大雲密藏請說四百三昧義，佛讚
許之。先說祈雨神咒，次釋甚深淨水大海三昧等
名義，及其勝用。次有善德婆羅門，疑問提婆達及
六群事大雲密藏答之，善德思求如來舍利供養，
一切眾生樂見童子答之，善德開解，淨光天女問
此二人來處，佛為說其往因，并為授記。增長犍
度第三十七。南方諸天子來問經名，佛答以三名，
一大雲，二大般涅槃，三無想，并授記末法中事，乃
至安樂世界無量壽佛，遣無邊光菩薩，來此法會，
佛即授淨光天女大菩提記。
此經分分皆有大雲初分四字，當知經來未盡。
菩薩處胎經（五卷）　悲
姚秦涼州沙門竺佛念譯
天宮品第一。二月八日夜半，佛臥金棺，以神足力，
示處母胎宮殿，集十方菩薩，為文殊說法。遊步
品第二。與彌勒及分別身觀菩薩說法。聖諦品
第三。為大眾說十住四禪。佛樹品第四。化現寶
樹，說希有法。三世等品第五。答喜見菩薩問，答
彌勒菩薩問。想無想品第六。為彌勒菩薩說，并
答迦葉問，有盲人摸象喻。住不住品第七。答無
住菩薩問。八種身品第八。說八方佛剎事，并說
西方有懈慢世界，執心不牢固者生之。全身舍
利品第九。說諸佛舍利住在下方者。常無常品
第十。答觀見無常菩薩問。隨喜品第十一。答東
方頂王菩薩問。五道尋識品第十二。現無量骨
瑣，令彌勒敲，至佛舍利，則不能尋究其識。諸佛
行齊無差別品第十三。變一切菩薩，盡作佛身，同
音說法，度無量眾，次答無盡意菩薩問，明往古諸
天發心，即成正覺之事。行定不定品第十四。答
常笑菩薩問，令大眾不復願樂在家俗業。入六
道眾生品第十五。答自在菩薩問，令眾生知六道
苦。轉法輪品第十六。放光感上方東南方菩薩
來，次說有盡無盡法。五神通品第十七。答妙勝
菩薩問，令諸眾生捨俗五通，得六通慧。識住品
第十八。答普光菩薩問，明識與身非有先後。善
權品第十九。答舉手菩薩問，明菩薩權變適化。
無明品第二十。答智清淨菩薩問，明黑業受黑報，
白業受白報，又明補處菩薩生卑賤家，化度父母
事。苦行品第二十一。明六年苦行無益，思惟正
道，乃得佛。四道和合品第二十二。答遍光菩薩
問，明不二入。意品第二十三。答根蓮華菩薩問，
明意在去來今，去來今無意。定意品第二十四。
答持空菩薩問，明真實四不思議。光影品第二
十五。佛現光影，令諸會者皆同一色，次答賢光菩
薩問，明佛光神德。破邪見品第二十六。說光明
佛時授記事。文殊身變化品第二十七。顯發文
<pb n="125"/>
殊過去舍利，現在他方作佛。八賢聖齋品第二
十八。答智積菩薩問，明過去化生龍受八戒齋，化
金翅鳥王，亦受八齋。五樂品第二十九。明往古
帝釋憶佛功德，降阿脩羅。緊陀羅品第三十。信
解脫菩薩過去本事。香音神品第三十一。世尊
過去本生事。地神品第三十二。答善業菩薩問，
明六大以識為王。人品第三十三。答法印菩薩
問，明人種法。行品第三十四。答造行菩薩問，明
如來不免九惱。法住品第三十五。囑彌勒菩薩
傳布此經。復本形品第三十六。世尊還在金棺，
寂然無聲，迦葉趨到，說偈哀歎。起塔品第三十
七。分舍利，各起塔供養。出經品第三十八。大迦
葉，與優波離，阿難，五百羅漢，并集他方羅漢，八億
四千眾，同結法藏，一胎化藏，二中陰藏，三方等藏，
四戒律藏，五十住菩薩藏，六雜藏，七金剛藏，八佛
藏。
中陰經（二卷）　（南絲北景）
姚秦涼州沙門竺佛念譯
如來五弘誓入中陰教化品第一。佛示涅槃，碎身
舍利入火燄三昧，離舍利七仞，坐寶蓮華，令大眾
見，放光普照，集一切中陰，與彌勒論中陰法，次捨
釋迦牟尼名，轉名妙覺如來，放舌相光，集十方菩
薩而為說法。妙覺如來將諸菩薩入中陰教化
品第二。妙覺如來入中陰分身品第三。賢護
菩薩問事品第四。道樹品第五。神足品第六。
破愛網品第七。三世平等品第八。無生滅
品第九。空無形教品第十，如來捨中陰身，入
虛空藏三昧，但以聲教，不睹其形。有色無色品第
十一。歡喜品第十二。佛見所度已畢，將遊他方，
歡喜說偈。
佛說蓮華面經（上下仝卷）　（南詩北景）
隋烏萇國沙門那連提黎耶舍譯
佛將入涅槃，敕阿難諦觀金身，為說舍利弗所作
佛事，又為現將來壞法惡事，令生厭離，次至菩提
樹下，諸天哀歎，佛為懸記蓮華面破佛缽，及破缽
所作佛事。
閱藏知津卷第二十五（終）
　　　　　　　　（比丘完璞　木平　依雪
　　　　　　　　　　希音各助銀一兩）

<sarticle><article>閱藏知津卷第二十六</article></sarticle>
北天目沙門釋智旭彙輯
<other>小乘經藏之一（即阿含部）</other>
述曰：「阿含，亦云阿笈多。此翻教，又翻無比法，又
翻法歸。蓋是萬法之淵府，總持之林苑。是故通
則大小二教，皆號阿含。別則小開四部，謂增一，
明人天因果；長，破邪見；中，明深義；雜，明禪法。又
復約別，雖云在第二時，實則通該一代。良由一
類眾生，始終見小，直至示入涅槃，不聞大教。凡
是三印所印，悉宜收入此部。」
增壹阿含經（五十卷）　（前有釋道安序）　形端表正空
符秦兜佉勒國沙門曇摩難提譯
序品第一。先偈讚述意，次彌勒菩薩告賢劫大士，
及諸天，共流布法，阿難以此法，囑累優多羅尊者。
大迦葉隨問：「何以獨囑此增壹阿含？何以獨囑優
多羅？」阿難答曰：「增一即是一切法，優多羅曾受持
七佛之法故也。」十念品第二。念佛、念法、念僧、念
戒、念施、念天、念休息、念安般、念身非常、念死。廣
演品第三。廣說十念法門。弟子品第四。佛說百
比丘各有第一法。比丘尼品第五。說五十尼功
德。清信士品第六。說四十優婆塞功德。清信
女品第七。說三十優婆斯功德。阿須倫品第八。
說阿須倫欲犯日而不能，喻波旬不能得如法比
<pb n="126"/>
丘六根之便。次說如來一人出世，饒益多人，令人
入道，有智慧光，消滅無明，現助道法。如來若沒，人
民失蔭，若復出世，人民光澤，三惡減少，無能及者。
一子品第九。說一子一女喻，誡比丘善念專心，
求於果證。次說不見一法疾於心者。次說不見一
法眩惑於人，如女色者。次說亂想過失，不淨想力
用。護心品第十。謂無放逸修善法，及說施主果
報，亦勸比丘修福修信。不還品第十一。說滅一
法，成阿那含，謂欲也，恚也，癡也，慳也，次說心難降
伏，則受苦，心易降伏，則受樂，次說財利為害最重，
提婆達因利養入泥犁。一入道品第十二。說一
入道，能證泥洹。謂滅五蓋，思惟四意止。次勸修慈
三業。說佛為世尊，說瞻病功德，阿練若頭陀功德，
讚迦葉年老不捨頭陀行，能令佛法久住於世，成
就三乘道果。次說提婆達因利養障無上道。次明
提婆達愚人，不知善惡報，故作是說：「何處有惡，惡
從誰生，誰作此惡而受其報。」次更二番訶利養過。
利養品第十三。說脩羅陀因利養退道，佛滅味
欲而證道。摩利夫人說愛別離苦，以悟王心。佛，及
舍利弗，為長者說身心有患無患法。佛為婆羅門
說二十一結，必墮惡趣。一瞋、二害、三眠、四調、五疑、
六怒、七忌、八惱、九嫉、十憎、十一無慚、十二無愧、十
三幻、十四姦、十五偽、十六諍、十七憍、十八慢、十九
妒、二十增上慢、二十一貪。息此二十一結，修慈悲
喜護，便證三明。佛以偈答帝釋，釋問須菩提病。
五戒品第十四。說殺等，墮三塗，不殺等，人天得道。
有無品第十五（二法初）。說有無二見過患，分別二
施、二業、二恩。智愚二像貌。思惟二法，禮如來，禮法
塔寺。二因緣起正見，謂受彼教誨，內思止觀。火
滅品第十六。難陀成道，魔擾之而不動，為波斯匿
王說法。佛為比丘說二涅槃。烏豬二喻，驢牛二喻，
善不善二行，邪正二法，燭明之法，忍思惟二力。阿
那律為梵志說法。佛記羅云漸當得道。安般品
第十七。佛為羅云說安般法，令證果位。說如來輪
王出世甚難，支佛羅漢亦難。二法甚為煩惱。邪見
一切不可貴，正見一切可貴。欲無厭足，如頂生王。
善惡知識，如黑白月，貢高為惡知識，不貢高為善
知識。周利槃特，及舍利弗，化世典婆羅門。提婆達
勸太子弒父。佛為比丘說當捨非法，行正法。慚
愧品第十八。讚慚愧二法。分別二無厭足，當習法
施，勿習食施。佛令迦葉受梵志婦食，俾其夫婦證
果。降伏醉象，令大眾獲益。執難陀見天堂地獄，而
令證果。為大愛道說禮佛法。說二人謗佛。謂法說
非法，非法說法。二人獲福，謂稱譽應稱譽者，不稱
不應稱者。勸請品第十九。佛初成道，梵王請轉
法輪，為五比丘說捨苦樂二事，行八正中道。為天
帝說斷欲法，目連重往驗之。佛說二人無恐怖，師
王，及羅漢，二法無智慧，不問，不精進。二法常貧賤，
阻施，及不施。二法生貧家，不孝，不事勝。佛涅槃後，
須深女，問大拘絺羅優蹋藍弗等二人，何時盡苦
際。迦遮延為婆羅門說老地壯地法，佛說二人難
得，一說法，二聞法奉行。為諸童子說應念返復，不
忘小恩。善知識品第二十。歎善知識功德，為五
百比丘訶惡知識過，受其懺悔而證道果。因曇摩
留支，說錠光佛時之事。為比丘說師子似羊法。讚
知返復人，訶懈怠法，勸修止觀，勸修恭敬精進。說
無信及慳貪人，難與說法。供養父母，及一生補處
菩薩，得大果報。勸供養父母，教朱利槃特誦掃篲，
悟除垢義。教比丘除愛，則離愛怨二苦。三寶品
第二十一（三法初）。首明三自歸之德。次明三福業，一
施，二平等四無量心，三思惟七覺支。次明三緣受
胎，應方便求斷。次明欲起慈心，應緣三寶。次因瞿
波離謗二尊者，墮大地獄，而勸修三善行。次明三
<pb n="127"/>
法盡漏，謂諸根寂靜，飲食知節，不失經行。次明風
痰冷三患，酥蜜油為良藥。貪瞋癡三患，不淨慈心
因緣為良藥。次明三惡應捨，三善應修。次明欲、色、
痛，各有味、有過、有捨離法。次明應於三不牢要，求
成牢要，謂身、命、財。三供養品第二十二。如來、羅
漢，輪王，應供養，於三寶所，種善根不可盡。當以四
念處滅三痛。三事宜覆，女人、咒術、邪見。三事宜露，
日、月、佛法。應觀三有為相，愚有三相三法，智有三
相三法，即三業也。戒定慧三法不可覺知，覺則成
道。三法可愛而不可保，謂少壯，無病，長壽。三事速
入惡趣，謂貪欲，睡眠，掉戲。三法無厭足，謂貪欲，飲
酒，睡眠。地主品第二十三，佛為波斯匿王說作
福無厭，宜如昔王。帝釋試婆拘盧能說法。佛以琴
喻，化二十億耳比丘。佛為波斯匿王說婆提長者
因緣，勸行廣施。佛為阿難說戒、聞、施，三妙香。佛因
提婆達，為比丘說不著利養，能獲戒定慧法。說三
不善根墮三惡，三善根生人天。分別三聚，謂邪、正、
不定。分別三惡觀三善觀果報。高幢品第二十
四。念三寶得無畏，猶諸天念三幢勝脩羅。為毘沙
鬼說法，救那優羅小兒。為釋種說法王勝於輪王。
為比丘說無常。為五比丘說法，乃至度三迦葉，度
釋種。為比丘說三齋日，天王使者，太子，及自身，觀
察世間，應受八齋法。為比丘說三事現在前，獲福
無量，一信，二財，三持梵行者。為鬥諍比丘說長壽
王事。為大將讚阿那律等三人。為比丘說三結使
過患，一身邪，二戒盜，三疑。為比丘說三三昧。四
諦品第二十五（四法初）。說知四諦者出苦，不知者墮
五道中。說四法饒益，一親近善知識，二聞法，三知
法，四法法相明。說如來出世，便成四未曾有法。說
擔、持擔、擔因緣、捨擔。說四生應捨離。舍利弗說四
人，謂有結無結，各論知與不知。佛說生熟四果，似
四種人。說鳥聲形四料簡，說雲雷雨四料簡，皆喻
比丘。四意斷品第二十六。說無放逸，修行四意
斷。如地、如輪王、如月、如婆斯華。為匿王說先闇後
明等四人。為比丘說老、病、死、愛別離、四不可喜。應
覺四法，謂戒、定、慧、解脫。為匿王說老、病、死、無常，猶
四山來合。說諸行無常，苦、無我、涅槃、休息。舍利弗
為眾說四辯。佛為舍利弗說四不可思議事，謂世
界、眾生、龍、及佛土。因舍利弗目連滅度，佛為阿難
說四人應起塔，謂輪王、聲聞、支佛、如來。說婆迦梨
比丘得四諦，魔欲覓其生處不可得。等趣四諦
品第二十七。佛敕人親近舍利弗目連，聞其廣演
四諦義。佛說外道不能分別四受，謂欲受、見受、戒
受、我受。佛為長者說至心布施，及作房，三歸，五戒，
慈心，厭離，功德轉勝。佛為比丘說日出喻。為彌勒
說四法具足六度。為比丘說四無畏。說四眾多聞，
博古通今，為第一。說四金翅鳥食四龍，而不能食
事佛者。以如來行四等心故，說惠施有四功德不
可稱量、謂知時、自手、淨潔、極妙。說四人可敬，謂持
信、奉法、身證、見到。聲聞品第二十八。目連、迦葉、
阿那律、共化跋提長者。賓頭盧化老母難陀。佛因
長者，為比丘說授三歸五戒法，許分分受。佛說日
月四翳，喻欲、恚、癡、利養、四結。佛為童子說四種座，
卑座、天座、梵座、佛座。佛令鹿頭梵志擊骨，辨男女
病原，及所生處，惟不能辨阿羅漢骨。梵志因出家
成道，說四界八界義。佛為比丘說四大廣演之義，
謂契經，律，阿毘曇戒。或非經本，或是義說，或戒行
與味相應，或真是佛說。佛為匿王說世間四事，先
苦後樂。亦為比丘說四事先苦後樂，謂梵行、誦習、
坐禪、數息，能得四禪四果之樂。佛說四果，一如黃
藍花，一如芬陀利，一似柔軟，一柔軟中柔軟。苦
樂品第二十九。說先苦後樂等四人，說身樂心不
樂等四人。說四梵福，一起塔，二治故寺，三和合聖
<pb n="128"/>
眾，四請轉法輪。說四食宜捨離，說四辯宜求成就。
說四事不可思議，當思四諦。說四神足當修行。說
四起愛法莫貪著，謂四事供養。說四姓出家，同名
釋子。如四河入海。說四等心，名為梵堂。須陀品
第三十。須陀沙彌隨佛問隨答，佛讚印之，許其即
為比丘。老比丘舒腳眠，小沙彌正身坐。佛說眠者
當生龍中，坐者當見四諦。阿那邠邸長者女修摩
提，嫁滿財長者子，令其家供佛僧，同悟道。增上
品第三十一。為生漏梵志說閒居處修成道法。為
比丘說善知識應以四事教諸父母知親，謂恭敬
三寶，受持戒律。為比丘說四事行跡，謂苦樂各有
愚惑速疾，應奉行苦速疾行跡。為四梵志不免無
常，說四法本，所謂無常，苦，無我，滅盡為涅槃。說諸
天四園四池。比丘亦四園四池。四等為園，四三昧
為池。說四蛇，五持刀，六怨家喻。說身、口、意、命、善生
善處，惡生惡處。修四禪得盡漏。說初苦行不得道，
依戒、定、慧、解脫，四賢聖道而成佛。為天人說四流，
四樂，四諦法。說比丘當修無常想。為二弟子訶勝
負心。善聚品第三十二（五法初）。說信等五根為善
聚，貪等五蓋為不善聚。說禮佛五功德。說佛以天
眼，見閻羅王將五天使，詰責罪人，及說地獄眾苦。
誡諸比丘當滅五結，修行五根。說自恣時，眾僧清
淨。印讚多耆奢造偈第一。說天子五衰相現，歸佛
得免惡道。為長者子，出家證道。尊者那羅陀為文
茶王說除憂經，謂除去五愁憂刺。佛說病人五法
難差，五法易差。又說瞻病人五法難差，五法易差。
佛為師子大將說惠施五德，又為比丘說惠施五
功德，又說應時施有五事。五王品第三十三。五
國王各論一塵偏妙，佛言：平等論之，隨所好則各
妙，然各有過失，各有出要。佛為月光長者，記其子
尸婆羅當出家，後果同五百童子出家，福德第一。
并說其往因，佛兩番說五戰鬥人，皆喻比丘。佛說
掃地五事，掃塔五事。說長遊五難，不多遊五功德。
說恒一處止，五非法。又說不一處住，五功德。佛因
大火燒樹，說破戒受供，倍於猛火。等見品第三
十四。舍利弗說戒成就人，乃至阿那含人，皆當思
惟五陰苦惱。敘流離王滅釋因果本末。佛說諸天
有五衰相。說出家有五毀辱法，一髮長，二爪長，三
衣垢，四不知時宜，五多有所論。雞頭梵志以二金
錢營供，諸天助之，乃至出家成道。佛說世間五事
最不可得，謂不喪、不盡、不老、不病、不死。說五人不
可療治，一諛諂，二姦邪，三惡口，四嫉妒，五無反復。
說脩羅謂諸天非法，則被天縛。比丘興結使，則被
魔縛。為阿難說五陰名盡法。為生漏梵志說使民
減少因緣。邪聚品第三十五。說五事知是邪聚，
應笑不笑，應喜不喜，應慈不慈，作惡不恥，聞善不
著意。反是為正聚相。說如來出現，必為五事，一轉
法輪，二度父母，三無信令信，四使發心，五授佛決。
說五施無福，一刀、二毒、三野牛、四婬女、五神祠。五
施福大，一園觀，二林樹，三橋梁，四大船。五住處。說
女人以五力輕夫，夫以富貴力蔽之。魔以五塵力
縛人，人以無放逸力勝之。說女人有五想，比丘亦
應有五想，謂戒、聞、定、慧、解脫。說五時不應向人禮，
塔中、眾中、道路、病臥、飲食。因度毘舍羅長者，而說
湯施之德。為欲捨戒比丘，說女人五難。多耆奢比
丘，觀五陰而斷欲證果。僧伽摩比丘，七返降魔。
聽法品第三十六。說隨時聽法五功德。說作浴室
五功德。說施楊枝五功德。說屠牛等人無善根，目
連降二龍。佛往忉利為母說法，優填王造栴檀像，
波斯匿王造金像，佛從天下，五王起大神寺。六
重品第三十七（六法初）。說六重法，謂身、口、意、三業慈、
同利、同戒、同見。說舍利弗所入三昧，目連不知名
字，然目連其實神足第一。舍利弗等，各說牛師子
<pb n="129"/>
園快樂之法，佛咸印之。佛說咒願六德，施主成就
信、戒、聞、彼物成就色、味、香。佛說比丘欲求佛教，欲
得四事，欲求知足，欲多知識，欲求四禪，欲求八解，
欲求天耳，欲求心通，欲得神足，欲知宿命，欲求天
眼，欲求漏盡，皆當念戒德具足。舍利弗為比丘說
六法入地獄，六法生天，六法至涅槃。佛為比丘說
第一空法，謂觀六入因緣生滅。佛為生漏梵志，說
剎利乃至比丘，所欲、所行、所著、所究竟，各各不同。
又為梵志說不修梵行事。薩遮尼犍子受佛化，命
終生天。力品第三十八。說凡常六力，小兒啼，女
人恚，沙門梵志忍，國王慢，羅漢專精，佛大慈悲。應
學大慈悲力。說應修無常想，不修者生三惡道，修
者生人天，得涅槃。佛為梵志說內外六塵六入法。
佛說未成道時，思惟十二因緣，如見古昔王城。佛
訶阿那律睡眠，阿那律不眠失目，證天眼。當補衣
時，佛為貫鍼。因說六法無有厭足。一施，二教戒，三
忍，四法說義說，五將護眾生，六求無上道。佛降央
掘魔，令寤如來滅六見法，出家證果。以至誠言而
救產難，忍打罵辱，并為比丘說其往因。佛說諸山
前後各有異名，唯仙人山更無異名。佛敕比丘專
念修已，謂觀六情。佛勸修無常想。述古時女人因
辟支說法，思惟六情無主，得生梵天。佛為波斯匿
王，說正法治化，增六事功德。王亦讚佛，以六事應
受禮拜。佛為毘舍離除疫病苦，說二千五百寶蓋
夙因所致。輸盧比丘尼降伏六師。佛說六情染著
則流轉，思惟不淨，即成道跡。等法品第三十九
（七法初）。明七法得樂，得果。謂知法、知義、知時、自知、知
足、知入眾、觀察眾人。法者，十二部經。義者，如來機
趣。時者，止觀語默等。自者，善能修已。足者，行住進
止之宜，皆知止足。眾者，剎利、梵志、長者、沙門等，語
默法則。觀察眾人者，知其根原勝劣。說晝度樹七
喻，喻賢聖弟子發心，出家，遊四禪，成無漏。說七事
水喻，喻無善、退善、不進、及四果證。說王治七法，喻
淨戒、護根、多聞、方便、四增上心、四神足、分別陰界
入緣起法。說七神識住處。敕病比丘均頭，說七覺
意而病愈。說輪王七寶，法王七覺，有比丘慕輪王
快樂，佛令修梵行證果。有天語童真迦葉，此舍七
喻，迦葉問佛知義而證果。滿願子為舍利弗說七
車喻。七日品第四十。說七日出時，世界無常。及
說成劫，漸有四姓。說跋祇人修七法，不為外寇所
壞。比丘亦有七不退轉法，魔不得便。說貪欲、瞋恚、
憍慢、癡、疑、見、欲、七使，七覺治之。說七人可事可敬。
一慈、二悲、三喜、四護、五空、六無相、七無願。說毘羅
先長者，七日應命終墮落，阿難度令出家，一日修
十念，生天上。說淨諸漏法，或緣見，或恭敬，或親近，
或遠離，或娛樂，或威儀，或思惟。說七事增益功德。
起僧藍，施床座，施食，施雨衣，施藥，作井，作近道舍。
說思惟死想，宜於出入息中。為波斯匿王說七裸
形等，非是梵行人。迦旃延廣演佛所說不著世，不
住世義。莫畏品第四十一。說斷三結，名不退轉
義，敕摩訶男莫生怖畏，那伽波羅，度長老梵志成
道。佛敕比丘觀七處善。又察四法。謂慈、悲、喜、護、空、
無相、願，及四念處。舍利弗為北遊比丘說八道七
覺法，迦葉不捨頭陀行，佛以法寶付囑之。并付阿
難。八難品第四十二（八法初）。說地獄、畜生、餓鬼、長
壽天、邊地、根缺、邪見、無佛世，為八難。說八大地獄
因果，應修八正道離之。佛以父母力起石，令力士
降伏，次說神力智慧，遠勝目連舍利。又度君荼羅
比丘尼。又讚阿難有四未曾有法，又為阿難說待
女人法，罰車匿法。又度五百摩羅，及摩須跋。佛因
阿須倫說八法如海。佛說八緣，天地大動。佛為阿
那律說戒勝於聞，及說八大人念：一少欲。二知足。
三閒居。四戒。五三昧。六智慧解脫。七多聞。八精進。
<pb n="130"/>
佛說八部眾：一剎利。二婆羅門。三長者。四沙門。五
四王。六三十三天。七魔。八梵。佛以八法勝之。阿那
邠邸長者八處惠施，佛讚歎之，并為說福田勝劣。
佛說惠施八德：一隨時。二鮮潔。三親手。四誓願。五
不望報。六求滅度。七施良田。八迴向眾生。佛說八
邪趨泥犁，八正向涅槃。馬血天子品第四十三。
佛為馬血天子說惟八正道，得盡世界邊際。佛說
八關齋法，及發願功德，引古本生事為證。佛因水
漂木，說無八事，便漸至海，喻人得至涅槃。牧牛難
陀因發心出家，并問其義。佛言：「此岸是身邪，彼岸
身邪滅，中沒者欲愛，岸上者五欲，人捉求王福，非
人捉求天，迴轉是邪疑，腐敗是八邪。」佛因提婆達
說利養能害八正道。佛為比丘說筏喻，敘昔降魔
之事。佛說牧牛度水愚黠喻。佛度阿闍世王得無
根信。佛說比丘應除世八法，說佛不著八法，說八
人不住生死，謂四果四向。九眾生居品第四十
四（九法初）。說九眾生居。說嚫願九德。施主三法，信、願、
不殺。物三法，色、香、味。受者三法，戒、慧、定。說惡比丘
成九法不成道，一強顏。二耐辱。三貪心。四慳著。五
健忘。六邪思。七隱匿。八無返復。九念不捨離。說孔
雀九法，喻比丘九善法：一端正。二清徹。三庠序。四
知時。五知節。六知足。七念不分散。八少睡。九少欲
知返復。說女人九法繫縛男子，當念捨之。佛為比
丘說諸法之本，謂不著地等，乃至涅槃。佛躬看病
比丘，敕比丘看病。佛說九人可教，謂四果，四向，及
種性人。佛為滿呼王子，顯朱利槃特之德。佛為阿
難說善知識是全梵行。佛為天帝說眾生性行不
同。馬王品第四十五。婆羅門獻女於佛，佛不受
之。有一比丘欲受，佛為說女人九惡，并說往昔商
人墮羅剎國，乘馬王度難因緣。佛為舍利弗，目犍
連，說九法不得長大，九法有所成辦。佛說比丘應
念少欲知足。佛為惡魔說拘留孫佛時事，明世間
四食：段、觸、思、識。出世五食：禪、願、念、解脫、喜。佛勸比
丘應修慈心，如食金剛。佛為舍利弗讚空三昧。佛
應尸利掘長者火坑毒食之請，令其見諦。結禁
品第四十六（十法初）。說十事功德結戒。說聖賢所居
之處，有十事。說如來成就十力，知五陰四諦因緣
生滅。說如來十力，四無所畏。說十念法，謂念佛、念
法、念僧、念戒、念施、念天、念止觀、念安般、念身、念死。
說比丘親近國家，有十非法，說國王十非法十法。
比丘亦十非法十法，十法者：一持戒。二敬佛。三敬
法。四敬僧。五少欲知足。六隨戒。七坐禪。八閒靜。九
與善知識從事。十多聞。佛為比丘說十論十義十
演：一依食。二名色。三受。四諦。五根。六重。七神止處。
八世法。九眾生居。十念。佛勸比丘修十想：一白骨。
二青瘀。三肨脹。四食不消。五血。六噉。七無常。八貪
食。九死。十不可樂。佛為比丘訶欲想，令重修十想
證果。善惡品第四十七。說十惡墮落，十善生天，
十念滅度。說十惡果報，說知善惡罪福，名知幻者。
警世論比丘當論十功德論，亦警求四事者。亦警
分別國主善惡者。亦警評論波斯匿王者。為羅云
施主說平等施法，為均頭說十善，除滅邪見，論壽
命長短事。十不善品第四十八。廣說十不善果
報。說七佛略廣二戒因緣。說彌勒佛時事。說七佛
事。為師子長者說供僧福多。及讚平等行施。說金
剛三昧力，鬼不能害，火不能燒。牧牛品第四十
九（第四分別誦）。佛說牧牛得失，各十一法。比丘得失。亦
各十一法：一知色。二知相。三知摩刷，謂離惡念。四
知護瘡，謂護根。五知起煙，謂多聞說法。六知良田
茂草，謂八正道。七知所愛，謂愛法寶。八知擇道行，
謂行十二部經。九知渡處，謂四意止。十知止足，謂
不貪食。十一恭奉長老比丘。佛說比丘應成就十
一法：戒、定、慧、解脫、解脫見慧、根寂、知足、修法、知方
<pb n="131"/>
便、分別義、不著利。并讚十一苦行迦葉比丘。佛因
十大弟子，并提婆達，各將徒眾遊行，因說善惡各
各以類相從。象舍利弗還俗，重出家證果，為諸人
民說十一法，阿羅漢所不習，一捨戒。二不淨。三殺
生。四盜。五殘食。六妄語。七群黨。八惡言。九狐疑。十
恐懼。十一受餘師及受胞胎。又分別五通六通不
同。佛為比丘釋十二因緣法，并為阿難說其甚深。
翅甯梵志聞法請佛。施羅梵志出家證果。佛讚一
坐食法。佛說有習行沙門，有誓願沙門，及說沙門
法行，婆羅門法行。敘提婆達出家得神足，造逆墮
地獄，悔心蒙授記，及目連往訊始末，佛說慈心十
一果報：臥安、覺安、無惡夢、天護、人愛、不毒、不兵，水
火盜賊俱不侵，得生梵天。禮三寶品第五十。說
禮佛寺十一法。禮法十一法。禮僧十一法。說過去
轉輪王以法相繼事，敕阿難莫增減所受持法。說
四人泥犁罪報相。說佛明知五趣，及涅槃因果。說
雪山樹五事長大，人亦如是。當求信、戒、聞、施、慧。說
婬欲決定障道。及說受持十二部經。須善知義，不
知義者：如捉蛇尾，反被其害。知義者：如捉蛇頸。佛
為生漏梵志，說三世劫數無量。佛為異比丘說辟
支佛出名小劫。佛出名大劫。非常品第五十一。
說生死中，墮淚多於恒水，流血亦多於恒水。勸修
無常想。說音響王求得子成辟支，起塔供養事以
證之。說比丘及尼，應除心五弊，斷心五結。五弊者：
疑佛、法、僧、犯戒不悔，為生天而修行。五結者：懈怠、
眠寐、心亂、根不定、喜在鬧。佛說比丘應精進持戒，
勝犯戒眾，如王治國。佛說寧常睡眠，不於覺寤，亂
想造業。佛說長者以金誘四子歸依三寶，得無量
福報。舍利弗為阿那邠邸長者說法，令其生天。佛
說四種婦人法。令長者兒婦改過見道。佛為舍利
弗說生死苦，亦說生者宜在豪貴。大愛道般涅
槃品第五十二。大愛道等五百比丘尼，及二沙彌
尼滅度。佛自供養大愛道，以報養育之恩。婆陀比
丘尼憶宿命而笑。因為眾尼說之。佛為比丘說生
死劫長，應生厭患。一作大城芥子喻。一作天衣拂
石喻。佛說隨時聞法五功德。佛為師子大將說施
主五功德。為波斯匿王說福田有勝劣。施心宜平
等。因波斯匿王殺庶母百子而悔過，為說四苦難
免，十惡報劇，應正法治化，莫以非法，佛為王釋十
夢，而王歸信。
佛說阿羅漢具德經（八紙半）　（南夙北臨）
宋中印土沙門法賢譯
佛在祇園。說百弟子之德。及說比丘尼優婆塞
優婆夷之德。此與增壹阿含弟子比丘尼等品
同本。
佛說四人出現世間經（三紙欠）　（南福北緣）
劉宋中天竺沙門求那跋陀羅譯
為波斯匿王。說先後醜妙四人不同。出增壹阿
含四意斷品。
佛說波斯匿王太后崩塵土坌身經（二紙半）　（南緣北善）
西晉沙門釋法炬譯
說四恐畏。如四山合逼，無能避者。亦名除憂患
經，亦出四意斷品。
須摩提女經（一卷）　（南緣北敬）
吳月支國優婆塞支謙譯
佛說三摩竭經（九紙）　（南尺北敬）
吳天竺沙門竺炎律譯
佛說給孤長者女得度因緣經（三卷南作二北作一）　（南蘭北薄）
宋北印土沙門施護譯
三經俱出增壹阿含須陀品。
佛說婆羅門避死經（一紙欠）　（南緣北善）
後漢安息國沙門安世高譯
出增壹阿含增上品。
<pb n="132"/>
食施獲五福報經（一紙半）　仝上　（亦名佛說施色力經）
東晉錄
謂命、色、力、安、辯也。出增壹阿含善聚品。
頻婆娑羅王詣佛供養經（四紙半）　仝上
西晉沙門釋法炬譯
出增壹阿含等見品。
佛說長者子六過出家經（二紙欠）　仝上
劉宋沙門釋慧簡譯
出增壹阿含邪聚品。
佛說央崛魔經（五紙）　仝上
西晉月支國沙門竺法護譯
出增壹阿含力品。
佛說央崛髻經（五紙）　仝上譯人同上
與上經同。
佛說力士移山經（四紙半）　仝上譯人同上
出增壹阿含八難品。
佛說四未曾有法經（一紙餘）　仝上譯人同上
說阿難同輪王四法，亦出八難品。
佛說舍利弗目犍連遊四衢經（二紙餘）　仝上
後漢康居國沙門康孟詳譯
眾聲喧鬧，佛不許見。因諸天請，佛召見之。出增
壹阿含馬王品。
七佛父母姓字經（三紙）　仝上
曹魏失譯人名
出增壹阿含十不善品。
佛說放牛經（三紙餘）　仝上
姚秦天竺沙門鳩摩羅什譯
出增壹阿含放牛品，以放牛十一法，喻比丘十
一法也。
緣起經（二紙欠）　仝上
唐大慈恩寺沙門釋玄奘譯
亦出放牛品，釋十二緣起義。
佛說十一想思念如來經（一紙）　仝上
劉宋中天竺沙門求那跋陀羅譯
共二經：初明十一想，次明十一果報。出增壹阿
含禮三寶品。
佛說四泥犁經（一紙半）　仝上
東晉西域沙門竺曇無蘭譯
說提舍瞿波離等四人苦果，及出其因，亦出禮
三寶品。
阿那邠邸化七子經（三紙餘）　（南緣北慶）
後漢安息國沙門安世高譯
出增壹阿含非常品。
玉耶女經（三紙欠）　慶
西晉錄失譯人名
給孤長者兒婦，不行婦禮，長者請佛，為說女人
十惡。又說五善三惡之法。分別七種婦之差別，
乃悔過，求受十戒。一不殺生。二不偷盜。三不婬
泆。四不妄語。五不飲酒。六不惡罵。七不綺語。八
不嫉妒。九不瞋恚。十者信善得善。此優婆夷所
行戒。亦出增壹阿含非常品。
玉耶經（四紙欠）　慶
東晉西域沙門竺曇無蘭譯
阿遫達經（一紙半）　慶
劉宋中天竺沙門求那跋陀羅譯
二經並同上而宋譯先更說子報父母恩法。
佛說大愛道般涅槃經（六紙餘）　（南緣北慶）
西晉河內沙門白法祖譯
佛母般泥洹經（三紙餘）　仝上
劉宋沙門釋慧簡譯
後附佛般泥洹後變記半紙。次第說十百年事。
舍衛國王夢見十事經（三紙半）　（南緣北善）
失譯人名附西晉錄
<pb n="133"/>
佛說國王不黎先尼十夢經（四紙欠）　仝上
東晉西域沙門竺曇無蘭譯
四經俱出大愛道般涅槃品。
閱藏知津卷第二十六

<sarticle><article>閱藏知津卷第二十七</article></sarticle>
北天目沙門釋智旭彙輯
<other>小乘經藏之二</other>
中阿含經（六十卷）　作聖德建名立
東晉罽賓國沙門瞿曇僧伽提婆譯
七法品第一　一善法經。謂知法，知義，知時，知節，
知己，知眾，知人勝如。二晝度樹經，以天樹從葉
萎至華敷，喻比丘從捨家至證四果。三城喻經，
以王舍城七事具足，四食豐饒，喻比丘七財具足，
四禪成就（七財，謂信、慚、愧、進、聞、念、慧）。四水喻經，以常臥水中，
乃至住岸等七人。喻常作惡，乃至成四果者。五
木積喻經。寧抱火木，不抱女人。寧斷骨髓，不以破
戒身受按摩。寧截髀，不以破戒身受禮敬。寧鍱絡
身，不以破戒身受衣服。寧吞鐵丸，不以破戒食人
信施。寧臥鐵床，不以破戒身受臥具。寧倒入釜中，
不以破戒入溫室等。六善人往來經。七種那含
喻。七世間福經。施房床座衣等，為世間七種福。
聞佛名及弟子，極喜，乃至受戒，為出世七種福。
八七日經。以劫盡七日並出，而觀無常。九七車
經。滿慈子為舍梨子說波斯匿七車速行之喻，喻
戒淨，心淨，見淨，疑蓋淨，道非道知見淨，道跡知見
淨，道跡斷智淨，展轉施設無餘涅槃。十漏盡經。
謂有漏，或從見斷，或從護斷，或從離斷，或從用斷，
或從忍斷，或從除斷，或從思惟斷。
業相應品第二　一鹽喻經。不修身戒心智者，作
不善業，必招地獄之報，能修身戒心智者，設有不
善業，受現輕報。如一兩鹽投少水中，則不可飲，投
恒水中，則不覺鹽。又作奪羊負債二喻。二和破
經。佛為和破外道，說無明盡者不受後有，及說六
善住處，謂眼見色不喜不憂等。三度經。破外道
宿命，尊祐，無因緣，三種論。顯正教六處法，六界法。
四羅云經。傾水覆器，誡羅云莫妄語。又說象護
鼻喻，人照鏡喻。五思經。說故作十惡，必受惡報。
若不故作，則不定受，及勸修四無量心。六伽藍
經。為伽藍國眾人說戒十惡，修慈悲喜捨，得四安
隱住處。七伽彌尼經。為伽彌尼天子，說黑白果
報，如石如油，一沈一浮。八師子經。為師子大臣，
說宗本不可作可作等義。九尼犍經。為比丘說
破尼犍義，說尼犍五可憎惡，如來得五稱譽。十
波羅牢經。為波羅牢說知幻非即幻，及說現法不
定受報，并示四無量心遠離法，定能斷疑惑。
舍梨子相應品第三　一等心經。舍梨子為諸比
丘分別內結外結，等心天以此白佛，佛於眾中讚
之。二成就戒經。舍梨子說成就戒定慧者，現法
證滅定，設不究竟，生意生天中，必知滅定，烏陀夷
非之，如是至三，次於佛前亦三說三非，佛乃訶烏
陀夷，并訶阿難，次因白淨尊者說五法可愛敬尊，
重敕諸比丘尊重舍梨子。三智經。舍梨子答黑
齒比丘之問，黑齒白佛，佛設種種問，舍梨子一一
善答，佛讚許之。四師子吼經。有一梵行，於佛前
誣舍梨子輕慢之，佛召舍梨子，故問虛實，舍梨子
說截角牛，截手旃陀羅，地、水、火、風、掃篲、晡旃尼、破
膏瓶、死屍繫，等喻，明無此事。彼比丘乃求悔過，佛
敕舍梨子受之。五水喻經。舍梨子說五除惱法，
謂於身口意淨不淨等，皆莫生惱，四喻於水，一喻
曠野病人。六瞿尼師經。瞿尼師比丘，在無事室，調
笑憍擾，舍梨子乃於眾中說無事比丘，當學敬重，
不調笑，不畜生論，不憍傲，護根，食知止足，精進，正
<pb n="134"/>
念智，知時，知善坐，論律阿毘曇，論息解脫，論漏盡
智通，人間比丘亦爾。七梵志陀然經。舍梨子為
知友陀然說法，令信佛，次又為其病時，說四無量
心。八教化病經。舍梨子為給孤長者說法，令病
得愈，長者自說造園因緣。九大拘絺那經。舍梨
子問比丘成就見得正見，入正法事，於拘絺那，拘
絺那答之，知不善不善根，知善善根，知食集滅道，
知漏集滅道，知苦集滅道，乃至從老死一一說至
無明，若無明已盡，明已生，無所復作。十象跡喻
經。一切善法，皆四聖諦所攝，如諸跡中，象跡第一，
因廣說內外四大觀。十一分別聖諦經。佛讚舍
梨子善能說法已，入於靜室，舍梨子即為大眾廣
釋四諦義。
未曾有法品第四　一未曾有經。阿難述佛種種
未曾有事，佛教令更受持如來知生住滅智。二
侍者經。目連勸阿難侍佛，阿難乞三願，佛讚其種
種未曾有法。三薄拘羅經。因一異學問薄拘羅，
八十年來行欲事否，薄拘羅為說種種未曾有知
足之行。四阿脩羅經。阿脩羅說大海八未曾有
法，佛亦為說佛法中八未曾有法。五地動經。說
三因緣地動，及說如來於天人中說法，不可思議。
六瞻波經。目連牽犯戒比丘去，佛為目連重說
八種海喻。七郁伽長者經上。郁伽大醉，見佛得
醒，聞法證果。以妻施人，佛讚其八未曾有法。八
郁伽長者經下。長者恒設大施，海中沒失大船，眾
比丘令阿難辭其施會，郁伽但願如轉輪王，希求
出家。九手長者經上。以四攝攝眾，修四無量心，
天讚之而不喜，佛歎其七未曾有法。十手長者
經下，佛又讚其八未曾有法（少欲、信、慚、愧、進、念、定、慧）。
習相應品第五　一何義經。阿難問持戒為何義，
佛言：令不悔義。如是展轉問不悔，歡悅，得喜，得止，
得樂，得定，見知如實，得厭，無欲，即得解脫婬怒癡。
二不思經。明持戒便得不悔不須思量等。三
念經。謂多忘無正智，便害正念正智，害護諸根護
戒，乃至害涅槃。四慚愧經上。明有慚愧，便習愛
恭敬，便有信有正思惟正念正智，謢根護戒，乃至
涅槃。五慚愧經下。舍梨子復說壞樹皮喻。六
戒經上。明犯戒，便害不悔等。七戒經下。舍梨子
復說害樹根喻。八恭敬經上。明恭敬能具威儀，
具學法，具戒身定慧等，乃至涅槃。九恭敬經下。
明恭敬能展轉護根，乃至無欲涅槃。十本際經。
謂無明為愛習，五蓋為無明習，三惡行為五蓋習，
不護根為惡行習，不正念智為不護根習，不正思
惟為不正念智習，不信為不正思惟習，聞惡法為
不信習，近惡知識為聞惡法習，惡人為近惡知識
習，七覺為明脫習，四念處為七覺習，三妙行為念
處習，護根為妙行習，乃至正念智，正思惟，正信，聞
法，近善知識，善人，展轉為習。十一食經上。食與
習同，而說大海以大河為食，乃至雨為食喻。十
二食經下。法同，喻稍略。十三盡智經。謂盡智以
解脫為習，乃至不悔以護戒為習，護戒又以護根
為習，如是正念智，正思惟，正信，觀法忍，玩誦法，受
持法，觀法義，耳界聞善法，往詣奉事善知識，展轉
為習。十四涅槃經。明涅槃以解脫為習，乃至正
信以苦為習，苦以無明為習，遍觀十二因緣而得
涅槃。十五彌醯經。彌醯侍佛，辭佛往靜處學斷，
反起欲，恚害，三惡念，乃歸佛所。佛為說心解脫未
熟，欲令熟者，有五習法，一與善知識俱，二護戒威
儀，三說聖法，四精進斷惡修善，五觀興衰法。又修
四法，惡露斷欲，慈斷恚，出入息斷亂，無常斷慢，而
皆以與善知識俱，乃得成後四事，及四法。十六
即為比丘說經，重說上義也。
王相應品第六　一七寶經。佛法有七覺，如輪王
<pb n="135"/>
七寶。二三十二相經。三四洲經。說頂生王不
知足而死之事。四牛糞喻經。佛以手爪抄少牛
糞而告比丘，不見有少色常住不變，而一向樂也，
覺想行識，亦復如是。五頻鞞娑羅王迎佛經。為
說無常等法，令證果。六鞞婆麗陵耆經。說迦葉
佛時，難提波羅陶師，勸優多羅童子見佛出家事。
七天使經。說閻王以生，老，病，死，治罪。五種事詰
責罪人，名為五天使者。及說地獄眾苦（初一日誦竟）。
八烏鳥喻經。說比丘莫如獺、究暮、鷲、食吐鳥、豺、烏，
當如猩猩。九說本經。阿那律說過去因，佛更為
說未來彌勒佛事。十大天捺林經。說往古大天
輪王，髮白出家，教子孫亦如是出家，凡八萬四千
世，最後王名尼彌，廣行戒善，帝釋請到天上事，并
囑阿難轉相繼法，莫令佛種斷。十一大善見王
經。說往古王於拘尸城修四無量，六返捨身，今如
來入滅為第七。十二三十喻經。戒德為嚴飾具，
乃至心解脫為珠寶，自觀己心，為身極淨。十三
轉輪王經。說增減劫，由善惡業，誡諸比丘應如螺
轉輪王，謂念處為自境界，如意足為壽，戒為色，禪
為樂，無漏為力，能降伏魔。十四蜱肆經。鳩摩羅
迦葉以種種喻，斷蜱肆王無後世見，又以種種喻，
令捨見，捨欲恚怖癡，乃受三歸，行布施，但不至心，
僅生叢樹林空宮殿中，反不如監布施人，得生四
王天。
長壽王品第七　一長壽王本起經。為鬥諍比丘，
說長壽王，及長生太子事，比丘不改過，佛以神足，
至阿那律等三人住處，見其習行無事而讚之，并
為說修天眼法。二天品經。佛為比丘說自己修
行得光明事，凡八行，謂見形色，乃至知曾生此天
等。三八念經。阿那律陀作是七念，道從無欲，非
有欲得，及知足，遠離，精勤，正念，定意，智慧。一一對
明。佛知其所念，便往讚之，并為說道，從不戲，樂不
戲行不戲得，非從戲，樂戲行戲得，是名八大人念。
四淨不動道經。說三種淨不動道，三種淨無所
有處道，一淨無想道，及說涅槃，聖解脫。五郁伽
支羅經。為一比丘略說法要，謂四念處。應與三定，
四共俱禪，並修。亦修四無量心，必得果證。六娑
雞帝三族姓子經。為阿那律等三年少說離欲法，
乃至說授四輩生處記義。七梵天請佛經。佛知
梵天邪見，無常計常，往為說法，并訶魔說，令梵天
得正見。八有勝天經。仙餘財主，請阿那律飯，問
大心無量心義，阿那律為分別之，并說光天，淨光，
遍淨光，差別因果。九迦絺那經。八百比丘，并世
尊，共為阿那律作衣。佛敕阿那律為眾說法，從信
心出家，持戒，護根，棄蓋，得禪，乃至證六通三明，是
名迦絺那法。十念身經。為諸比丘廣說念身法，
成就十八功德。十一支離彌梨經。拘絺羅訶質
多羅象子比丘，不恭敬，不善觀，并為其親友比丘
說種種退失法喻，於後象子，果捨戒還俗。十二
長老上尊睡眠經。因目連晝眠，佛為說除睡法，并
說究竟梵行法。十三無刺經。因諸比丘知聲為
定刺，佛為更說犯為戒刺，嚴飾為護根刺，乃至欲
恚癡三刺，惟阿羅訶離之。十四真人經。佛為比
丘說恃善法者，為不真人法，不自貴賤他，為真人
法。十五說處經。為阿難說教訶，訓誨，年少比丘
說處，謂應說五盛陰，內六處，外六處，六識身，更樂
覺想思愛，六界，緣起，念處，正斷，如意，四禪，四諦，四
想，四無量，四無色，四聖種，四果，五熟解脫想，五解
脫處，五根，五力，五出要界，七財，七力，七覺，八正，又
說頂法，及頂退法。
穢品第八　一穢經。舍梨子分別內有穢，內無穢，
各有二種，不知如真者，皆最下賤，知如真者，皆最
勝，為說買銅盤喻，又說盛糞盛食喻。二求法經。
<pb n="136"/>
佛說比丘宜求法，莫求飲食。又說上中下弟子隨
師不隨師功過，舍梨子因即廣明三可毀，三可稱
法，及說中道斷欲斷貪等，又有中道謂八聖道。
三比丘請經。目連說比丘應請諸尊教我，訶我，莫
難於我，及說成就戾語法，與善語法者，過失功德，
并說照鏡之喻。四知法經。周那說比丘知法不
知法者，猶貧稱富，及富稱貧。五周那問見經。佛
為周那說漸損法，發心法，對法，昇上法，涅槃法。
六青白蓮華喻經。佛說有法從身滅，有法從口滅，
有法但從慧見滅，謂能修身戒心智，如蓮水生水
長，而不著水。七水淨梵志經。佛因水淨梵志，告
諸比丘，有二十一穢汙於心者，必至地獄，謂邪見，
非法欲、惡貪、邪法、貪、恚、睡眠、掉悔、疑惑、瞋纏、不語
結、慳、嫉、欺誑、諛諂、無慚、無愧、慢、大慢、憍傲、放逸、若
不汙心，必至善處，兼為梵志說淨洗以善法偈，令
梵志悟。八黑比丘經。因黑比丘喜鬥諍，佛為說
不可愛及可愛法，亦說惡馬良馬喻。九住法經。
佛說比丘，於善法有退有住有增，須自觀知善不
善法，求斷求增，如救頭然。十無經。舍梨子說淨
法衰退，及轉增之由，又述斷惡修善，如救頭然之
喻。
因品第九　一大因經。佛為阿難廣明緣起甚深，
又明七識住，及二處，於此知如真者，名慧解脫，兼
修八解脫者，名俱解脫。二念處經。說三世諸佛，
皆斷五蓋，住四念處，修七覺支，而證道。因廣明四
念處觀。三苦陰經上。因異學亦言知斷欲斷色
斷覺，比丘以此白佛，佛為分別欲味，欲患，欲出要，
色覺亦爾。四苦陰經下。釋摩訶男生染，恚、癡、法。
佛為說欲味，欲患，若知如真，不為所覆，便得無上
息。五增上心經。比丘欲得增上心者，當數數念
於五相，一念相善相應，二觀念惡患，三不念念，四
以思行漸減念，五以心修心，受持降伏。六念經。
分別諸念作二分，欲恚害念作一分，無欲恚害念
作一分，若生欲恚害念，須不受斷除吐，若生無欲
恚害念，須速修習廣布，次應治內心，常住在內，止
息一意得定，向法，次法，乃至證四禪，斷諸漏。七
師子吼經。謂斷一切受，知欲受，戒受，見受，我受，以
無明為本，無明盡者，不復更受此四受，尊信此師，
信此法，具戒德，敬同學，乃堪師子吼曰，此有第一
第二三四沙門，此外更無沙門梵志。八優曇婆
羅經。實意居士詣異學園，異學欲以一論滅瞿曇，
如弄空瓶，佛至其園，為說苦行穢不穢法，總名不
了。亦說正解脫法，異學屈服，但以魔力所持，而不
發心。九願經。因一比丘心願佛與慰勞，共語，說
法，得具足戒而不廢禪，成就觀行於空靜處，佛乃
廣說比丘所應願事。十想經。謂若計地是神，便
不知地，不計地即是神，彼便知地，乃至一切悉皆
如是。
林品第十　一林經上。料簡四種所住林，或不得
正念等，雖有四事，不應住，或可得正念等，雖乏四
事，不應去，或二俱不得，應夜半而去，莫與彼別，或
二俱得，應盡命住。二林經下，四料簡與上同，此
約得沙門義說。三自觀心經上。料簡止觀得不
得有四句，不得者方便令得，得者當求漏盡。四
自觀心經下。觀增伺瞋恚，乃至惡慧等多少有無，
有惡須斷，有善須求漏盡。五達梵行經。知漏，知
漏因，知報，知勝如，知盡，知滅道，如是覺、想、欲、業、苦。
一一知因，乃至知道是謂達梵行，能盡一切苦。
六阿奴波經。記提和達多入地獄，并為阿難說大
人根智，善知六種人。七諸法本經。欲為諸法本，
更樂為和，覺為來，思想為有，念為上主，定為前，慧
為上，解脫為真，涅槃為諸法訖。八優陀羅經。說
優陀羅不知癰本，雖生非非想處，還墮狸中，比丘
<pb n="137"/>
應知身為癰，愛為癰本，六更觸處為一切漏。九
蜜丸喻經。先為執杖釋說宗本法，執杖不是不非
而去，次為比丘略說，即入室坐，諸比丘轉問大迦
旃延，然後白佛印可。十瞿曇彌經。大愛道三求
出家，佛三止之，因阿難為請，乃制八尊師法，後又
請求少年比丘禮敬老尼，佛為說減正法事（第二小土
城誦訖）。
大品第十一　一柔軟經。佛說在家時受用，但為
老病死而出家。二龍象經。佛說惟佛為大龍，烏
陀夷因作頌讚。三說處經。比丘有三說處，謂三
世有，又以二種四處觀人，知可共說，不可共說。
四說無常經。謂觀五陰無常，得證果。五請請經。
佛因說戒時，唱言：我是後邊身，汝等真法子，身口
意清淨，無枝亦無葉，舍梨子因作頌讚。六瞻波
經。說戒時，有犯戒者佛默不說，目連牽犯戒者出，
佛種種訶犯戒之罪。七沙門二十億經。二十億
比丘精進而不證果，心生退悔，佛為說彈琴喻，遂
盡諸漏，向佛善說所證之義。八八難經。謂學道
有八難，惟有一不難。九貧窮經。以無善法財，喻
貧窮。以惡行，喻舉貸。以覆藏，喻長息。以梵行所知，
為責索，以頻生三惡念，為數往求索，以墮惡道，喻
被收縛。十行欲經。為給孤居士說十種行欲人，
非法三，法非法三，如法四。十一福田經。為給孤
居士，說二種福田，謂十八學人，九無學人。十二
優婆塞經。佛說優婆塞善護五戒，及念佛法僧戒，
必得證果。十三怨家經。謂瞋恚是怨家，妨人七
事，一妨好色，二妨安眠，三妨得利，四妨友朋，五妨
名稱，六妨大富，七妨生善處。十四教曇彌經。曇
彌罵責比丘，比丘皆去，諸優婆塞乃逐曇彌，佛為
曇彌說樹神喻，令彼住沙門法。十五降魔經。魔
入目連腹中，目連喚出，為說昔日波旬擾佛弟子，
招大苦報，汝即我甥事，魔乃怖而降伏。十六賴
吒和羅經。賴吒和羅居士子，聞佛說法，發心出家，
父母不許，臥地不食，許已，方起，出家證果，後還父
家，不被財色所動，為父母說法，次為拘牢婆王，說
信如來所說四事故出家，一此世無可依恃，二必
趨老，三必無常，四無厭足。十七優婆離經。苦行
尼犍與佛論議，立身罰最重，佛立意業最重，優婆
離居士，從尼犍處欲來難佛，反受佛化，證果斷邪，
不聽尼犍入門。十八釋問經。天王先遣五結樂
子，以琴歌見佛，次來問法，佛為說因思有念，因念
有欲，因欲有愛不愛，因愛不愛有慳嫉結，生大苦
陰，及說八正道，護六根等，天王證初果，發願來生
出家。十九善生經。善生居士奉父遺命，敬禮六
方，佛為說離四惡業，四惡行，六非道，四似親，應知
四善親，及內法六方，謂東為父母，南為師尊，西為
妻子，北為婢使，下為友臣，上為沙門梵志。二十
商人求財經。先說往古商人入海墮羅剎國，乃至
乘天馬時，若稍念男女情愛，即便墮落，次正說比
丘若計根塵陰界是我者，必皆被害。二十一世
間經。明如來知苦斷集，證滅修道，自覺覺他，從成
道至涅槃，所說皆實。二十二福經。明往昔七年
行慈福報，勸人修福。二十三息止道經。謂初學
比丘，常應念骨相，青相，腐相，食相，骨鎖相，除欲恚
病。二十四至邊經。謂欲盡苦，甘行乞食，而復不
修沙門法行，如墨浣墨，如血除血，從冥入冥。二
十五喻經。謂無量善法，以不放逸為本，如地，如沈
水，栴檀青蓮，須摩，象跡，師王，乃至如如來等。
梵志品第十二　一雨勢經。未生怨遣雨勢大臣，
問佛跋耆國事，佛為說彼國行七不衰法，必當得
勝，大臣去後，因為比丘說七種七不衰法，及說六
慰勞法。二傷歌羅經。此摩納始謂作齋行，無量
福跡，學道行一福跡，阿難三問而屈服之，佛為說
<pb n="138"/>
三輪示現法，摩納歸信。三算數目犍連經。此梵
志以堂及算法為喻，問佛法中次第，佛為分別說
之，次問何緣有得究竟，不得究竟者，佛為說問路
之喻。四瞿默目犍連經。佛涅槃後，阿難往此田
作人所，彼問可有比丘與佛等者，適遇雨勢大臣
來到，重復問之，阿難答以無有此人，次說有法可
依，及有十德可敬，又說訶貪等四伺，讚四禪四伺，
雨勢去後，又答三種解脫，無有勝如。五象跡喻
經。異學卑盧，為生聞梵志，說象跡喻，以讚於佛，生
聞見佛，佛為具足說此法喻，謂從出家，護根，除蓋，
成四禪，證無漏，方為極大象跡。六聞德經。為生
聞說博聞誦習差別功德，謂從捨家，乃至證滅。
七何苦經。答生聞所問在家出家苦樂之事，及答
饒益天人法，觀善惡知識，如黑白月。八何欲經。
生聞梵志，問剎利，居士，婦人，偷劫，梵志，沙門，各何
欲，何行，何立，何依，何訖。佛一一答之。九鬱瘦歌
羅經。此梵志，向佛說四種奉事，及四種自有財物，
佛展轉破之，謂如強與他肉而取其直，次正作虛
空，慈心，洗浴，取火，等喻。明四姓平等。十阿攝和
經。諸梵志自恃其種獨淨，遣阿攝和與佛辯之，佛
亦為說虛空，乃至取火等喻，又說父母驢馬等喻
以屈之（第三念誦訖）。十一鸚鵡經。佛為此摩納分別
在家，出家事，摩納述梵志所施設五法功德，佛詰
以現知現覺義，彼則瞋恚，佛為說五法障礙，謂欲、
恚、身見、戒取、疑。及說法從心起。十二鬚閑提經。
此異學見佛臥室而起敬，聞佛名而毀訾，見佛說
離欲法喻，而出家證果，所謂喻者，癩人炙火，盲著
垢衣也。十三婆羅婆堂經。婆私吒及婆羅婆二
人，皆梵志種出家，被諸梵志訶責，佛為說劫初漸
立四姓事，及說善惡業報無差別。十四須達多
經。為此居士說施心差別，非關麤妙之物，次較勝
田，從凡人，四果，支佛，如來，不若作四方僧房，又不
若受歸戒，修慈心，及作無常觀。十五梵波羅延
經。佛答今之梵志，久已越梵志法，無復學者。十
六黃蘆園經。佛在園中，有百二十歲老梵志，來責
佛不敬一切。佛言：若如來起迎請坐者，彼人必當
頭破七分。梵志又訶佛無味，無怖，不入胎。佛言：於
五欲無味無怖，證四禪三明，故不入胎。梵志乃終
身自歸。十七頭那經。為頭那說五種梵志法，一
如梵，二如天，三不越界，四越界，五旃陀羅。十八
阿伽羅訶經。此梵志問梵志經典，何所依住，佛言：
依於人住，展轉問人，稻麥，地，水，風，空，日月，四王，乃
至大梵。依忍辱溫良，忍辱溫良，又依涅槃，涅槃無
依。十九阿蘭那經。諸比丘共論人命極少，宜力
行善，佛讚印之。并說昔時阿蘭那梵志出家，說無
常法，利益無量，即佛往因也。二十梵摩經。梵志
梵摩，先遣摩納優多羅，觀佛三十二相，及觀威儀，
優多羅發心出家，次後梵摩自來見佛，諦觀諸相，
信心歸依，證那含果。
閱藏知津卷第二十七

<sarticle><article>閱藏知津卷第二十八</article></sarticle>
北天目沙門釋智旭彙輯
<other>小乘經藏之三</other>
中阿含經之餘根本分別品第十三　一分別六界經。佛於陶師
屋中，為弗迦羅娑利比丘，說六界聚，六觸處，十八
意行，四住處法。二分別六處經。為比丘說六處，
六更樂，十八意行，三十六刀，斷彼成就是，無量說
法，內三意止，調御士趣一切方法。三分別觀法
經。佛略說如是觀，心灑散，不住內，不受而恐怖，如
是觀，心不灑散，住內，不受不恐怖，說已入室，眾比
丘請大迦旃延廣說之。謂根著塵，則心灑散，著四
禪八定，則不住內，不離五陰，則恐怖，反是，便不灑
<pb n="139"/>
散等。四溫泉林天經。天勸三彌提尊者，受持跋
地羅帝偈，尊者問佛，佛說偈曰：「慎莫念過去，亦勿
願未來，過去事已滅，未來復未至，現在所有法，彼
亦當為思，念無有堅強，慧者覺如是，若作聖人行，
孰知愁於死，我要不會彼，大苦災患終，如是行精
勤，晝夜無懈怠，是故常當說，跋地羅帝偈。」說已，入
室。比丘請大迦旃延廣釋，迦旃延約根塵釋之。
五釋中禪室尊經。又一天問盧夷強耆尊者偈，并
義，尊者問佛，佛為說偈，并約五陰釋義。六阿難
說經。阿難以偈及義，為比丘說，佛讚印之。七意
行經。佛為比丘說八定，及八天處，二俱等等，及說
滅定為最勝。八拘樓瘦無諍經。佛為比丘分別
諍無諍法。九鸚鵡經。鸚鵡摩納父，轉生為白狗，
見佛而吠，佛言：「汝不應爾，謂汝從護至吠。」狗瞋極
臥地，鸚鵡怒而見佛，佛為說其成驗，再來見佛，佛
為說業報差別之法。十分別大業經。異學與三
彌提論三業義，周那與阿難，以此問佛，佛訶其不
善分別，次正說三報受時差別，及臨終善惡念不
同，雖天眼所見，不宜執一非餘，惟佛知其所以然
耳，兼說柰果生熟四料簡，以喻於人。
心品第十四　一心經。有一比丘問，誰將世間去，
誰為染著，誰起自在，佛言：一切唯心，多聞聖弟子
不隨心，而心隨多聞。次又問多聞義，智慧義，黠慧
廣慧義。佛言：「順梵行為多聞，知四諦為智慧，能利
人為廣慧。」二浮彌經。浮彌為王子說梵行得果，
或願，或無願，或願無願，或非有願非無願義。佛為
浮彌說四喻，𤚲角及乳，抨水及酪，壓沙及麻，取火
毋溼及乾，喻邪梵行正梵行，得果不得。三受法
經上。現在未來苦樂四料簡也，婬欲，現樂後苦，強
制煩惱，現苦後樂，外道苦行，現苦後苦，歡喜修行，
證三果，現樂後樂。四受法經下。亦四料簡，而約
苦樂心，修十善行十惡論。五行禪經。料簡四種
行禪，一熾盛而謂衰退，二衰退而謂熾盛，三知衰
退，四知熾盛，八定皆爾。六說經。分別八定中，皆
有退，住，進，及漏盡義，修者應知。七獵師經。以四
種鹿群，喻沙門梵志，三不脫魔境，一能脫之，謂修
四禪，四無量，四空，斷漏者。八五支物主經。此物
主先詣異學文祁子處，文祁子立四事為第一義，
謂身不作惡，口不惡言，不行邪命，不念惡念，物主
以此白佛。佛言：此則嬰孩皆第一義，若多聞聖弟
子，當知善戒不善戒，善念不善念，何由生，何由滅，
知已，具足八正道，乃至正解脫正智，是名第一義。
質直沙門。九瞿曇彌經。大愛道以金縷衣供佛，
佛令施比丘眾，三勸不從，佛為阿難說七施眾，十
四私施，皆得大福報。乃料簡施受淨不淨四句。
十多界經。阿難作是思惟，一切恐怖，及災患等，皆
從愚癡生，不從智慧，佛為廣申明之，次問云何名
愚癡，云何名智慧。佛言：不知界、處、因緣、是處非處
者，為愚癡。知者，為智慧，界者，眼等十八，地等六，欲
無欲等六。樂、苦、憂、喜、捨、無明，亦為六。覺、想、行、識，為
四。欲、色、無色，三。色、無色、滅，三。過、現、未，三。妙、不妙、中，
三。善、不善、無記，三。學、無學、俱非，三。漏、無漏，二。為、無
為，二。共名六十二界。處者，十二處。因緣者，十二緣
生。是處非處者，若因若果。
雙品第十五　一馬邑經上。說沙門法，須身行清
淨，口行清淨，意行清淨，命行清淨，守護諸根，正知
出入，斷除五蓋，成就四禪，趨向漏盡。二馬邑經
下。謂應息貪伺，恚伺，乃至邪見，成就四無量心，乃
至漏盡。三牛角娑羅林經上。舍梨子與阿難等，
各說發起此林之法，佛皆讚之。并說不解趺坐，乃
至漏盡，是名發起此林。四牛角娑羅林經下。阿
那律等三人，在此林中，佛往問之，各言安隱，并說
上人之法，佛讚歎之。長鬼天等展轉讚歎，乃達梵
<pb n="140"/>
天。五求解經。佛說求解於如來，正知如來法（第四
分別誦訖）。六說智經。為比丘說與梵行成立人問答
法。七阿夷那經。因異學阿夷那，為比丘略說知
法非法，義非義，令學如法如義，諸比丘請阿難廣
釋，謂邪見乃至邪智為非法，因此生不善惡法為
非義，正見等為法，所生善法為義。八聖道經。正
定為一道，有習，有助，有具，共七支，正見最在前，一
一釋已，并正解脫，正智，為十支，約邪、正、斷、修，成四
十大法品。九小空經。從不念人想，不念村想，不
念無事想，次第至不住無想心定。十大空經。因
眾比丘集加羅差摩精舍，佛為阿難說遠離法，及
說修內空，外空，內外空，不移動法。又說正知法，讚
不放逸法，分別煩師，煩弟子，煩梵行法，又誡弟子
不恭敬順行者，名於師行怨事，能恭敬順行者，名
於師行慈事。
後大品第十六　一迦樓烏陀夷經。烏陀夷念世
尊恩深，讚斷過中食，佛印可之，深訶不順此戒，謂
為小事者，如彼癡蠅。二牟梨破群那經。此比丘
與比丘尼數共集會，護過瞋諍，佛呼而誨之，謂以
信捨家，應修無欲，如調馬，治林，於時非時等五言
道，皆習慈心，悲喜捨心，如大地不可壞，如恒河不
可沸，如虛空不可畫，如治皮無瓦聲，乃至應數數
念利鋸刀喻，則所遊皆安，堪證學無學道。三跋
陀和利經。佛讚歎一坐食法，跋陀和利固辭不堪，
夏三月竟，復來見佛，佛種種訶之，為說出要，又答
其苦治不苦治之問。次說清淨馬喻法。四阿濕
具經。此比丘與弗那婆修二人，不遵佛戒，過中暮
食。佛呼而責之。為說樂覺，苦覺，修不修義，及說修
行不放逸義。五周那經。周那述尼犍諍事於阿
難，阿難問佛，佛為說六諍本，七滅法，六慰勞法。
六優波離經。問答七滅諍等如法不如法事。七
調御地經。王童子不信阿夷那和提所說法，阿夷
那和提白佛，佛為說山下不見園林喻，及說調野
象喻。八癡慧地經。說癡慧各三相，謂思、說、作也。
各受現法三苦樂，謂惡名，治罰，惡死，為三苦。善名，
無罪，善死，為三樂。又有地獄天宮苦樂果報。九
阿梨吒經。阿梨吒說欲不障道，諸比丘諫而不捨，
佛呼而責之，謂比丘於法尚應知如筏喻，況執非
法。十嗏帝經。嗏帝執此識往生不更異，諸比丘
諫而不捨，佛呼責之，為比丘細明十二因緣生滅。
脯利多品第十七　一持齋經。為毘舍佉說放牛
尼犍齋無福，應持聖八支齋，更修五念，念佛如沐
首，念法如浴身，念僧如浣衣，念戒如磨鏡，念天如
煉金。二脯利多經。為此居士說八支斷俗事，一
離殺，二離盜，三離婬，四離妄，五離貪，六離恚，七離
嫉惱，八離增上慢。更有八支，謂欲如骨，如小肉，如
手把炬，如火坑，如毒蛇，如夢，如假借，如果樹，離欲
得禪，盡漏作證，居士悟道。三羅摩經。於此梵志
家，為諸比丘說聖求，非聖求，隨說未成道時，先學
二定，次坐菩提樹，求得正覺，度五比丘事。四五
下分結經。說依道依跡斷結，猶如入林求實，亦如
度河，度山水。五心穢經。說比丘須拔心中五穢，
謂疑佛，疑法，疑戒，疑教，疑梵行者。又須解心中五
縛，謂身縛，欲縛，說縛，聚會縛，昇進縛。次應修五法，
謂四如意足，及堪任。六箭毛經上。此異學說瞿
曇有五法，令諸弟子恭敬不離，謂麤衣，麤食，少食，
麤臥具，晏坐，佛言：不以此五法，更有五法，謂無上
戒，無上慧，無上知見，說四諦，宿命漏盡通。七箭
毛經下。為此異學說天眼宿命通事，彼述邪師所
說上色，佛展轉以螢、火、星、月、日、天光等，破之。及為
說四禪道跡。八鞞摩那修經。亦為此異學破上
色邪見。又為說置前世後世，但令質直無諂誑，隨
教化，必得知正法，如火不益油，柴不益薪，必期於
<pb n="141"/>
滅，異學悟道出家。九法樂比丘尼經。毘舍佉問，
此比丘尼答，問答已，尼往白佛，佛印可之。十大
拘絺羅經。舍利弗問，此尊者答。
例品第十八　一一切智經。佛為波斯匿王說四
姓勝如義，阿難與大將論遣退天義，年少與大將
互推謬說義，王因多事，讚佛而去。二法莊嚴經。
波斯匿信佛種種法靖，而稱述之。王去之後，佛令
比丘受持此說。三鞞訶提經。波斯匿以佛身行
問於阿難，阿難具答行不行義。王喜，以衣布施，阿
難白佛，佛印可之。四第一得經。佛言一切變易
有異法，從人王乃至十一切處，多聞聖弟子總不
欲之，況下賤法，惟應廣布八正道耳。五愛生經。
梵志兒死，愁憂見佛。佛言：愛生便生愁苦。梵志不
悟，波斯匿王聞之，以告末利夫人，夫人所說同佛，
王遣人問佛，佛為廣說，人還白王，夫人更為王詳
說，王乃信佛自歸。六八城經。阿難為此居士說
十二禪，居士信心施食及房。七阿那律陀經上。
尊者為諸比丘說四禪及漏盡，為賢死賢命終。
八阿那律陀經下。又說見質直，得聖戒，修念處，四
無量，四空定，得漏盡，為不煩熱死，不煩熱命終。
九見經。阿難為異學說如來不一向說有常無常
等。十箭喻經。鬘童子欲如來一向說世有常等，
佛訶責之，為諸比丘說拔毒箭喻。十一例經。佛
說欲斷無明，別知無明，乃至老死者，應修念處，正
勤，如意，四禪，根，力，覺，道，十一切處，十無學法（第五後誦
訖）。
佛說七知經（二紙）　（南積北緣）
吳月支國優婆塞支謙譯
即知法知義等，中阿含善法經同本。
佛說園生樹經（一紙半）　（南淵北斯）
宋北印土沙門施護譯
中阿含晝度樹經同本。
佛說鹹水喻經（一紙半）　（南積北緣）
失譯人名附西晉錄
即中阿含七水喻經。
佛說薩缽多酥哩踰捺野經（三紙餘）　（南履北臨）
宋中印土沙門法賢譯
說劫盡七日出時相狀，警人精進，早求解脫，中
阿含七日經同本。
佛說一切流攝守因經（四紙欠）　（南積北緣）
後漢安息國沙門安世高譯
說智者，見者，得流盡。不智者，不見者，流不盡。及
說七種斷流，中阿含漏盡經同本。
佛說四諦經（七紙半）　（南積北善）
後漢安息國沙門安世高譯
中阿含分別聖諦經同本。
佛說恒水經（三紙欠）　仝上
西晉沙門釋法炬譯
中阿含瞻波經同本。
佛說本相倚致經（二紙欠）　仝上
後漢安息國沙門安世高譯
佛說緣本致經（一紙餘）　（南福北善）
失譯人名附東晉錄
二經皆即中阿含本際經。
佛說輪王七寶經（三紙半）　（南淵北斯）
宋北印土沙門施護譯
中阿含七寶經同本。
佛說頂生王故事經（五紙欠）　（南福北善）
西晉沙門釋法炬譯
佛說文竭陀王經（三紙欠）　仝上
北涼中天竺沙門曇無讖譯
二經皆即中阿含四洲經同本。
佛說頻婆娑羅王經（五紙）　（南興北臨）
<pb n="142"/>
宋中印土沙門法賢譯
王來見佛，及佛令優樓頻螺迦葉釋眾疑事，即
中阿含頻婆娑羅王迎佛經。
佛說鐵城泥犁經（四紙餘）　（南福北緣）
東晉西域沙門竺曇無蘭譯
說五使并地獄苦狀。
佛說閻羅王五天使者經（二紙餘）　仝上
劉宋沙門釋慧簡譯
二經皆即中阿含天使經。
佛說古來世時經（四紙餘）　仝上
失譯人名附東晉錄
阿那律說往昔施支佛飯福報，佛讚歎之，并為
比丘說未來輪王及彌勒事，以衣施彌勒，令轉
施眾僧，即中阿含說本經。
大正句王經（上下合卷）　（南興北深）
宋中印土沙門法賢譯
即中阿含蜱肆王經。
佛說阿那律八念經（三紙餘）　（南福北緣）
後漢西域沙門支曜譯
即中阿含八念經。
佛說離睡經（二紙餘）　仝上
西晉月支國沙門竺法護譯
佛為目連說離睡法，即中阿含長老上尊睡眠
經。
佛說是法非法經（二紙半）　仝上
後漢安息國沙門安世高譯
說恃善生慢為非法，不慢為是法，即中阿含真
人經。
佛說求欲經（九紙餘）　仝上
西晉沙門釋法炬譯
即中阿含穢經。
佛說受歲經（三紙餘）　仝上
西晉月支國沙門竺法護譯
即中阿含比丘請經。
佛說梵志計水淨經（一紙半）　仝上
失譯人名附東晉錄
即中阿含水淨梵志經。
佛說大生義經（六紙半）　（南凊北薄）
宋北印土沙門施護譯
阿難思念緣生法義甚深，問佛。佛為廣說逆從
老死，推至識支，即中阿含大因經。
佛說苦陰經（四紙餘）　（南福北緣）
失譯人名在後漢錄
即中阿含苦陰經上。
佛說苦陰因事經（四紙半）　仝上
西晉沙門釋法炬譯
即中阿含苦陰經下。
佛說釋摩男本經（三紙餘）　仝上
吳月支國優婆塞支謙譯
亦即苦陰經下。
佛說樂想經（一紙欠）　仝上
西晉月支國沙門竺法護譯
說外道計一切為樂，佛不計不樂。即中阿含想
經。
佛說漏分布經（五紙餘）　仝上
後漢安息國沙門安世高譯
說五陰苦集，乃至八正道法，即中阿含達梵行
經。
佛說阿耨颰經（五紙）　仝上
東晉西域沙門竺曇無蘭譯
說提婆達斷善根，墮地獄，及說如來大人根相，
謂善知諸根，即中阿含阿奴波經。
佛說諸法本經（一紙欠）　仝上
<pb n="143"/>
吳月支國優婆塞支謙譯
說欲為諸法本，即中阿含諸法本經。
佛說瞿曇彌記果經（六紙欠）　仝上
劉宋沙門釋慧簡譯
即中阿含瞿曇彌經。
佛說瞻婆比丘經（二紙半餘）　（南福北善）
西晉沙門釋法炬譯
即中阿含大品瞻波經。
佛說伏婬經（二紙餘）　（南福北緣）
西晉沙門釋法炬譯
即中阿含大品行欲經，為阿那邠祇居士，分別
求財，及受用勝劣不同。（非法求財，蕩然無禮之謂婬。）
佛說魔嬈亂經（七紙欠）　仝上
失譯人名附後漢錄
佛說弊魔試目連經（五紙欠）　仝上
吳月支國優婆塞支謙譯
二經皆即中阿含降魔經。
佛說賴吒和羅經（九紙餘）　（南福北善）
吳月支國優婆塞支謙譯
即中阿含賴吒和羅經。
佛說護國經（半卷）　（南溫北薄）
宋中印土沙門法賢譯
佛從俱盧城，至睹盧聚落，護國長者子，願樂出
家，父母不許，絕食苦求，既出家已，十夏依佛，乃
還本處，住樹下，為俱盧大王說法，令歸依三寶，
亦即賴吒和羅經。
佛說帝釋所問經（十一紙餘）　（南溫北深）
宋中印土沙門釋法賢譯
即中阿含釋問經。
佛說善生子經（六紙半）　（南福北善）
西晉沙門支法度譯
即中阿含長阿含善生經。
佛說數經（四紙餘）　仝上
西晉沙門釋法炬譯
即中阿含算數目連經。
佛說梵志頞波羅延問種尊經（六紙）　仝上
東晉西域沙門竺曇無蘭譯
即中阿含阿攝和經。
三歸五戒慈心厭離功德經（一紙欠）　（南緣北善）
附東晉錄
亦即須達多經少分。
佛說須達經（三紙欠）　仝上
蕭齊中天竺沙門求那毘地譯
即中阿含須達多經。
佛說長者施報經（六紙餘）　（南臨北盡）
宋中印土沙門法天譯
佛為給孤獨說過去長者明彌羅摩行大施會，
因展轉較量功德，不如歸戒慈心，亦即須達多
經。
佛為黃竹園老婆羅門說學經（三紙餘）　（南緣北善）
失譯人名今附宋錄
即中阿含黃蘆園經。
佛說梵摩喻經（八紙欠）　仝上
吳月支國優婆塞支謙譯
即中阿含梵摩經。
佛說尊上經（三紙欠）　仝上
西晉月支國沙門竺法護譯
即中阿含釋中禪室尊經。
佛說兜調經（三紙餘）　仝上
失譯人名附西晉錄
佛說鸚鵡經（八紙欠）　仝上
劉宋中天竺沙門求那跋陀羅譯
分別善惡報應經（上下合卷）　（南力北竭）
<pb n="144"/>
宋中印土沙門天息災譯
三經皆即中阿含鸚鵡經。
佛說意經（二紙餘）　（南緣北善）
西晉月支國沙門竺法護譯
即中阿含心經。
佛說應法經（三紙餘）　仝上譯人同上
即中阿含受法經下。
佛說分別布施經（三紙欠）　（南凊北薄）
宋北印土沙門施護譯
即中阿含瞿曇彌經。
佛說息諍因緣經（半卷）　（南斯北夙）譯人同上
即中阿含周那經。
佛說泥犁經（十一紙欠）　（南福北緣）
東晉西域沙門竺曇無蘭譯
說惡人墮泥犁之苦，亦說五天使者問辭，即中
阿含癡慧地經。
佛說齋經（四紙）　仝上
吳月支國優婆塞支謙譯
即中阿含持齋經。
佛說優婆夷墮舍迦經（三紙欠）　仝上
附宋錄
亦即上經，而五念法稍異。
八關齋經（一紙餘）　敬
劉宋居士沮渠京聲譯
說前五戒皆盡壽，第六齋去，乃一日一夜，與前
經大同小異，但無五念法門。
八種長養功德經（一紙）　（南馨北凊）
宋中印土沙門法護譯
略明發心受齋戒法，疑附齋法中行。
佛說鞞摩肅經（四紙半）　緣
劉宋中天竺沙門求那跋陀羅譯
即中阿含鞞摩那修經。
佛說婆羅門子命終愛念不離經（三紙餘）　緣
後漢安息國沙門安世高譯
即中阿含愛生經。
佛說十支居士八城人經（二紙餘）　緣
即中阿含八城經。
佛說邪見經（一紙）　緣
失譯人名今附宋錄
即中阿含見經。
佛說箭喻經（三紙餘）　緣
附東晉錄失譯人名
即中阿含箭喻經。
閱藏知津卷第二十八
　　　（比丘寄旅　宗一　影幢　未若各一兩
　　　　　雨白　先知　以密　無極　正輝
　　　　　穎生　法微　雲浪各銀五錢
　　　　　尊士三錢　　于境　知非共五錢
　　　　　大弘二兩　雪成　陸奉竹各一兩）

<sarticle><article>閱藏知津卷第二十九</article></sarticle>
北天目沙門釋智旭彙輯
<other>小乘經藏之四</other>
佛說長阿含經（二十二卷）　（南克念北習聽）　（前有僧肇序）
姚秦罽賓國沙門佛陀耶舍共竺佛念譯
第一分初大本緣經第一。說七佛事。遊行經第
二。因阿闍世王問伐鄰國事，廣為比丘說七法六
法，乃至歷敘入涅槃分舍利事。典尊經第三。般
遮翌子，述梵童為忉利天說過去大典尊臣事，以
之問佛，佛為說究竟梵行法。闍尼沙經第四。此
云勝結使，乃摩竭國王，命終生四王天，為毘沙門
作子，述梵童為諸天所說法，佛即以之酬阿難請。
第二分四姓經第一。為二出家婆羅門說，四姓平
<pb n="145"/>
等，作惡墮落，作善超昇，見諦證道。轉輪聖王修
行經第二。誡敕比丘當自熾然，當自歸依，謂修四
念處觀，并說古先聖王治世，末後出家，至第七王，
不如法治，漸生惡法，致成減劫，刀兵劫後，漸次修
善，倍倍壽增，至八萬歲時，慈氏出世，是故比丘當
修善法，則壽命延長，謂四神足，顏色增益，謂具戒
品，安隱快樂，謂成四禪，財寶豐饒，謂行四等，威力
具足，謂見四諦，力能降魔。弊宿經第三。童女迦
葉，為弊宿婆羅門種種說法，破其斷見，皈依設會，
死得生天。散陀那經第四。此居士往梵志尼俱
陀處，梵志毀佛，佛至其處，為說苦行淨不淨法，折
伏梵志。眾集經第五。佛敕舍利弗說法，因說種
種增一之法。十上經第六。佛敕舍利弗說法，因
說十上法，謂多成法，修法，覺法，滅法，退法，增法，難
解法，生法，知法，證法。各各增一至十，共五百五十
法。增一經第七。佛為比丘說多成法，修法，覺法，
滅法，證法，皆增一至十。三聚經第八。佛為比丘
說三法聚，謂趨惡趣，趨善趣，趨涅槃法，各增一至
十。大緣方便經第九。為阿難廣說十二因緣甚
深義。釋提桓因問經第十。為帝釋說因調有想，
因想有欲，有愛憎，有貪嫉，乃至共相傷害。阿㝹
夷經第十一。為房伽婆梵志說善宿比丘事，及說
破世見事。善生經第十二。為善生長者子，說離
四惡行，禮敬六方法。清淨經第十三。因周那沙
彌，述外道徒眾鬥諍事，佛為說無諍正法。自歡
喜經第十四。舍利弗向佛師子吼，稱說如來難及
之法。大會經第十五。諸天集會，佛為結咒。
第三分阿摩晝經第一。沸伽羅娑羅，遣其弟子阿
摩晝，觀佛相好，阿摩晝輕慢釋種，佛出其種姓之
因，并為說妙法，如大小持戒犍度所明，次令得見
相好，還白厥師，師來見佛，睹相設供，為阿摩晝悔
過，除白癩病，自復悟道，生不還天。梵動經第二。
佛誡比丘，於毀三寶者，不得懷忿，於稱讚者，亦勿
歡喜，凡夫寡聞，直讚小緣威儀戒行，唯賢聖弟子，
能以甚微妙大法光明讚佛，謂佛善知六十二見
本末因緣，知已不著，而得解脫。種德經第三。種
德婆羅門見佛，佛問以婆羅門法，於五法中，以次
揀去生，誦，端正，惟持戒，智慧，缺一不可。佛讚印之。
并為說比丘戒慧，彼即受三歸五戒。究羅檀頭
經第四。佛為此婆羅門說大祀法，及說歸戒，慈心，
出家，功德，此婆羅門即放牛羊等物，受歸戒，供佛
證果，生不還天。堅固經第五。堅固長者子，三請
佛敕弟子現神足。佛言：我但教弟子於空閑處，靜
默思道，覆德、露過。以現神足，能起謗故。裸形梵
志經第六。為此梵志說苦行亦有善惡二趣，不皆
訶責，但非出要，惟如來大師子吼，能令人出家成
道，此梵志即出家證果。三明經第七。為二梵志
弟子，破三明所說梵道虛妄，及為正說梵道。沙
門果經第八。為阿闍世說沙門現在得果，并受其
懺。布吒婆樓經第九。破梵志相違論，為說有因
緣想生，有因緣想滅。露遮經第十。此婆羅門見
佛，請佛，尋起惡見，謂不應為人說法，佛受供時破
之。
第四分世記經第十一。閻浮提洲品第一。鬱
單越品第二。轉輪聖王品第三。地獄品第四。
龍鳥品第五。阿須倫品第六。四天王品第
七。忉利天品第八。三災品第九。戰鬥品第
十。三中劫品第十一。世本緣品第十二。
佛說七佛經（一卷）　（南深北命）
宋中印土沙門法天譯
佛在祇園，為比丘說七佛氏族名字，及大弟子
等。又廣說毘婆尸佛降生瑞應，長阿含初大本
緣經前分同本。
<pb n="146"/>
毘婆尸佛經（上下合卷）　（南臨北盡）譯人同上
佛為苾芻說過去毘婆尸佛，遊觀四門，出家轉
法輪事，長阿含初大本緣經後分同本。
佛般泥洹經（二卷）　（南禍北福）
西晉河內沙門白法祖譯
因阿闍世王遣雨舍大臣，問伐越祇國事，佛為
說七不衰法。大臣去後，為比丘說七七之法。次
說四痛八戒之法，乃至受奈女供，展轉遊行，至
雙樹間入滅，焚身起塔，結集經典。
大般涅槃經（三卷）　（南禍北駒）
東晉平陽沙門釋法顯譯
佛三語阿難，設得四神足者，欲住壽一劫，皆得
隨意，阿難不解勸請，魔來請佛涅槃，佛遂許之。
周歷諸處，詔告四眾，於雙樹間，入滅荼毘，二經
皆長阿含遊行經同本。
佛說方等泥洹經（二卷）　仝上
附東晉錄
與前經大同小異。
佛說大堅固婆羅門緣起經（上下同卷）　（南淵北斯）
宋北印土沙門施護譯
長阿含典尊經同本。
佛說人仙經（六紙半餘）　（南興北臨）
宋中印土沙門法賢譯
頻婆娑羅王命終，作毘沙門天王太子，名曰人
仙，來述忉利天梵王說法事，長阿含闍尼沙經
同本。
佛說白衣金幢二婆羅門緣起經（上中下合卷）　（南馨北夙）
宋北印土沙門施護譯
二婆羅門近佛，而恒見佛問法，佛為說世界四
姓起因，即出家證果，長阿含初四姓經同本。
佛說尼拘陀梵志經（上下合卷）　仝上譯人同上
和合長者至拘尼陀梵志所，彼方止其世論，長
者問之，反言瞿曇慧何能轉，佛往問之，彼則默
不能答。長阿含散陀那經同本。
佛說大集法門經（二卷）　（南斯北薄）譯人同上
佛遊末利城，有末利優婆塞，新造一舍，請佛及
僧安止，佛示安臥。舍利子說增一至十法。長阿
含眾集經同本。
長阿含十報法經（二卷今作一卷）　（南聽北因）
後漢安息國沙門安世高譯
即十上經，五百五十法。
佛說人本欲生經（一卷）　（南禍北福）
長阿含大緣方便經同本。
佛說尸迦羅越六方禮經（五卷）　仝上譯人同上
長阿含善生經同本。
佛說信佛功德經（八紙）　（南興北深）
宋中印土沙門法賢譯
佛在菴羅園中，舍利弗歎佛種種最勝功德。長
阿含自歡喜經同本。
佛說大三摩惹經（四紙半）　（南臨北盡）
宋中印土沙門法天譯
佛在迦毘羅林，四梵王各以頌讚，大眾雲集，有
大黑神祖蹲那作惡，佛說聲聞法調伏之。長阿
含大會經同本。
佛說梵志阿颰經（一卷）　（南禍北善）
吳月支國優婆塞支謙譯
長阿含阿摩晝經同本。
佛說梵網六十二見經（一卷）　（南禍北福）譯人同上
長阿含梵動經同本。
佛說寂志果經（一卷）　（南禍北善）
東晉西域沙門竺曇無蘭譯
長阿含沙門果經同本。
佛說樓炭經（六卷）　（南積北福）
<pb n="147"/>
西晉沙門釋法炬共法立譯
即長阿含世記經，品稍不同，文亦簡拙。
起世經（十卷）　（南因北積）
隋北天竺沙門闍那崛多譯
亦即世記經，而品次稍異，文義俱暢。
起世因本經（十卷）　惡
隋北天竺沙門達摩笈多等譯
與上經同。
雜阿含經（五十卷）　谷傳聲虛堂
宋天竺三藏求那跋陀羅譯
第一品不出名，然多就五陰，廣破愛見。誦六入
處品第二。皆就內六入，外六塵，及六識，六觸，六受，
六想，六思，六愛等。廣明無常苦空，破於愛見。雜
因誦品第三。弟子所說誦品第四。第五誦道
品第一（品名多缺略）。
大約有小半與中阿含增一阿含相同，而文順
暢。
別譯雜阿含經（二十卷今作十六卷）　（南習聽北禍因）
附秦錄
雜阿含經（一卷）　（南聽北因）
附吳魏二錄
右二經皆於大部中撮要，譯出別行。
佛說七處三觀經（上下同卷）　（南緣北慶）
後漢安息國沙門安世高譯
出雜阿含第二卷，及三十四卷。
五蘊皆空經（半紙餘）　（南緣北善）
唐大薦福寺沙門義淨譯
初為五比丘說苦空無常義，亦出雜阿含第二
卷。
佛說聖法印經（一紙餘）　（南緣北慶）
西晉月支國沙門竺法護譯
說空無欲無我無常清淨之業，出雜阿含第三
卷。
佛說法印經（一紙餘）　（南凊北薄）
宋北印土沙門施護譯
說三解脫門為聖法印，出雜阿含第三卷。
五陰譬喻經（二紙欠）　（南善北慶）
後漢安息國沙門安世高譯
沫、泡、燄、蕉、幻，五喻也。出雜阿含第十卷。
佛說水沫所漂經（二紙欠）　仝上
東晉西域沙門竺曇無蘭譯
與上經同。
佛說不自守意經（一紙欠）　仝上
吳月支國優婆塞支謙譯
說自守不自守法，出雜阿含第十一卷。
佛說滿願子經（二紙欠）　仝上
附東晉錄
請略說法，而往化惡國。出雜阿含第十三卷。
轉法輪經（紙半）　仝上
後漢安息國沙門安世高譯
於鹿野樹下，手撫飛輪，三轉四諦行法。
佛說三轉法輪經（二紙欠）　仝上
唐大薦福寺沙門釋義淨譯
即最初為五比丘說法。二經出雜阿含第十
五卷。
佛說八正道經（紙半）　仝上
後漢安息國沙門安世高譯
出雜阿含第二十八卷。
難提釋經（三紙半）　仝上
西晉沙門釋法炬譯
為此釋說五法六念，出雜阿含第三十卷。
佛說馬有三相經（一紙欠）　仝上
後漢西域沙門支曜譯
<pb n="148"/>
說官馬三善相。
佛說馬有八態譬人經（一紙）　仝上譯人同上
說惡馬八態，喻惡比丘。二經出雜阿含第三
十三卷。
佛說戒德香經（一紙餘）　（南福北緣）
東晉西域沙門竺曇無蘭譯
說戒香順逆普聞，勝世間諸香。出雜阿含三十
八卷。
佛說戒香經（一紙）　（南興北深）
宋中印土沙門法賢譯
與上經同。
佛說相應相可經（一紙欠）　（南善北慶）
西晉沙門釋法炬譯
說善惡人各以類相聚，出單卷雜阿含中。
本事經（七卷）　（南與北孝）
唐大慈恩寺沙門釋玄奘譯
一法品第一。無明蓋。貪愛結。一劫身骨。
心意染汙，墮惡趣。心意清淨，昇善趣。皆由自
業。意為前導（惡善）。破僧。僧和。一結斷時餘
亦斷，所謂我慢。不放逸。捨貪、捨欲、捨瞋、捨恚、
捨癡、捨覆、捨惱、捨忿、捨恨、捨嫉、捨慳、捨嗜、捨慢、捨
害。念佛、念法、念眾、念戒、念施、念天、念休息、念安
般、念身、念死。知貪、知瞋、知癡、知覆、知惱、知忿、知
恨、知嫉、知慳、知耽、知慢、知害、知一切。修慈。外
強緣，無如善知識。內強緣，無如正作意。惠施
果報。犯戒報。持戒報。妄語，無慚愧，有慚愧。
最勝有情八。邪見過。正見益。心速疾迴
轉。
二法品第二。根門不守護，飲食不知量。守護
根門，飲食知量。惟作罪，不修福。惟修福，不作
罪。樂苦二速行。二遲行。惡戒，惡見。善戒，
善見。作，不作各二。法智，類智。世間智，出世
智。不真出家，真出家（三番）。於惡應了知應厭背。
不淨斷貪，慈悲斷瞋。有餘涅槃，無餘涅槃。
有見，無有見，二纏。隨證有餘，或不還果（二番）。有
慚，有愧。靜慮，聽法。聖尋求，非聖尋求。慚，愧。
不害尋思，永斷尋思。力、法、二輪。奢摩他，毘
缽舍那。慧，及解脫。無明，慧明，為惡善上首。
斷無明愛，轉於法輪。剃髮，乞求，二苦。二有情
墮地獄，一破戒，二謗他。父母恩難報。業智無
欺誑。父母應供養。財施，法施。財祠祀，法祠
祀。法言，宴默。言說，宴默，各有善惡。思擇力，
修習力。業、壽、相隨。短壽、長壽行。所緣行相，
作意行相。生死相乖無間。不調伏死，調伏死。
雜染法，清淨法。有見，無有見，互為怨害。世
間正見，出世正見。
三法品第三。劣勝解妙勝解有情，三世各相親
近。三因三緣，能感後有，無明，愛業。貪欲，耽著，
受用，不見過患，三因緣，生多過患。三欲天，不出
生死。三似驢鳴。增上三學（四番）。調善戒、法、慧。
無學戒、定、慧。三種樂事，應持淨戒。三種香，
不如戒香。等子，勝子，劣子。應修三善根，四念
處等。三尋思能令退失，一親里，二利養，三妒勝。
又一事業，二談話，三睡眠。淨信、施物、福田，三法
和合現前，生無量福。三不堅，易三堅，身、命、財。
三無漏根。三有情應親近，一劣（三學）、二等、三勝。
身，不淨觀。息，隨念。行，無常。苦，無我。老、病、死，三怨
賊。施、戒、修，三福業。佛、法、僧，最勝。三大師，一
佛、二無學、三有學。三時諸天集會歡喜，一發心
出家，二如法持戒，三依法證果。三事天勝於人，
長壽、端嚴、快樂，然亦無常。
佛本行集經（六十卷）　（南父事君曰嚴北父事君曰嚴與）
隋北天竺沙門闍那崛多譯
<pb n="149"/>
發心供養品第一。受決定記品第二。賢劫王
種品第三。託兜率品第四。俯降王宮品第五。
樹下誕生品第六。從園還城品第七。相師
占看品第八。私陀問瑞品第九。姨母養育品
第十。習學技藝品第十一。遊戲觀矚品第十
二。捔術爭婚品第十三。常飾納妃品第十四。
空聲勸厭品第十五。出逢老人品第十六。
淨飯王夢品第十七。見病人品第十八。路逢
死屍品第十九。耶輸陀羅夢品第二十。捨宮
出家品第二十一。剃髮染衣品第二十二。車
匿等還品第二十三。觀諸異道品第二十四。
王使往還品第二十五。問阿羅邏品第二十六。
答羅摩子品第二十七。勸受世利品第二十
八。精進苦行品第二十九。向菩提樹品第三
十。魔怖菩薩品第三十一。菩薩降魔品第三
十二。成無上道品第三十三。昔與魔競品第
三十四。二商奉食品第三十五。梵天勸請品
第三十六。轉妙法輪品第三十七。耶輸陀因
緣品第三十八（耶輸陀，即耶舍，此云上傘）。耶輸陀宿緣品第
三十九。富樓那出家品第四十（即富樓那彌多羅尼子，此云滿
慈子，亦云滿願子）。那羅陀出家品第四十一（即迦旃延也）。
娑毘耶出家品第四十二。教化兵將品第四十
三。先明三歸得戒，次化提婆大婆羅門夫婦證
初果。迦葉三兄弟品第四十四。優波斯那品第
四十五（即三迦葉波之甥，亦有二百五十人，同出家證果）。布施竹園品
第四十六。大迦葉因緣品第四十七。跋陀羅
夫婦因緣品第四十八（即紫金光比丘尼也）。舍利目連因
緣品第四十九。五百比丘因緣品第五十。斷
不信人行品第五十一。說法儀式品第五十二。
尸棄佛本生地品第五十三。優陀夷品第五
十四。優波離品第五十五。羅＆CB21103;羅因緣品第
五十六。難陀出家因緣品第五十七。婆提唎
迦等因緣品第五十八。摩尼婁陀品第五十九。
阿難因緣品第六十。
摩訶僧祇師，名為大事，薩婆多師，名此經為大莊
嚴，迦葉維師，名為佛往因緣，曇無德師，名為釋迦
牟尼佛本行，尼沙塞師，名為毘尼藏根本。
佛說諸佛經（三紙）　（南履北臨）
宋北印土沙門施護譯
佛本行集經初品同本。
過去現在因果經（四卷）　（南慶北尺）
劉宋中天竺沙門求那跋陀羅譯
說佛於過去普光佛所，得授記已，生生行菩薩道，
乃至生兜率，示入胎，出胎，出家，降魔，成道，轉法輪，
度五比丘，三迦葉，舍利弗，目犍連，大迦葉等事，一
一結示往因。中有與仙人論破冥諦非想事。
修行本起經（二卷）　（南善北尺）
後漢西域沙門竺大力共康孟詳譯
過去現在因果經同本。
太子瑞應本起經（二卷）　（南慶北尺）
吳月支國優婆塞支謙譯
異出菩薩本起經（十一紙）　維
西晉清信士聶道真譯
二經並同上。
中本起經（二卷）　（南積北緣）　（次名四部僧始起出長阿含）
後漢西域沙門曇果共康孟詳譯
轉法輪品第一。現變品第二。化迦葉品第三。
度萍沙王品第四。舍利弗大目連來學品第
五。還本國品第六。須達品第七。本起該容
齋品第八。瞿曇彌來作比丘尼品第九。無常
品第十。自愛品第十一。大迦葉始來學品第
十二。度奈女品第十三。尼犍問疑品第十四。
佛食馬麥品第十五（略敘如來行跡，文筆古雅）。
<pb n="150"/>
佛說初分說經（上下合卷）　（南馨北夙）
宋北印土沙門施護譯
即是度三迦葉，及舍利弗，目連事。與他經大同
小異。
佛說興起行經（三卷北作二卷）　（南與北當）　（一名嚴威宿緣經）
後漢康居國沙門康孟詳譯
佛在阿耨達池，為舍利弗說夙緣十品。孫陀利。
奢彌跋。頭痛。骨節煩疼。背痛。木槍刺
腳。地婆達兜擲石。婆羅門女旃沙謗。食馬
麥。苦行。
佛說眾許摩訶帝經（十三卷南作九卷北作七卷）　（南深北命）
宋中印土沙門法賢譯
佛在迦毘羅國，釋眾欲聞過去種族之事，佛敕目
連說之。次敘摩耶及摩賀摩耶生緣，次敘降神因
緣，阿私陀占相因緣，童子時學書學射等緣，耶輸
陀羅等三夫人緣，出家因緣，成道因緣，初受商主
布薩婆梨迦食石缽因緣，度五比丘因緣，度耶舍
因緣，度彼四友因緣，度五十人因緣，度六十賢眾
作優婆塞因緣，度難那及長女作近事因緣，度三
迦葉波因緣，受民彌娑囉王請因緣，給孤長者請
佛因緣，舍利弗議論降伏外道因緣，立祇園名因
緣，化迦羅城因緣，烏波梨出家為上座，眾釋禮足，
并說其往昔因緣。
佛垂般涅槃略說教誡經（五紙餘）　（南行北食）　（亦名佛遺教經）
姚秦天竺沙門鳩摩羅什譯
囑諸比丘，以戒為師，離諸惡法，對治諸苦，及諸煩
惱，勤修出世大人功德，所謂無求，知足，遠離，精進，
不忘，禪定，智慧，及不戲論。蓋是最後丁寧，不啻一
字一血，宜深玩而力行之。
佛臨涅槃記法住經（四紙欠）　（南賢北食）
唐大慈恩寺沙門釋玄奘譯
說從初百年，乃至第十百年事。
佛說當來變經（二紙）　（南賢北景）
西晉月支國沙門竺法護譯
說當來壞法事，增一至五，并示修持要法。
佛說法滅盡經（二紙欠）　仝上
僧祐附劉宋錄
佛在拘夷那竭國，當般涅槃，默無所說，光明不現，
阿難三問，佛為說末世眾魔比丘不如法事，乃至
袈裟變白。
般涅槃後灌臘經（一紙餘）　（南賢北食）譯人同上
預問四月八日，七月十五日，浴佛陳供之法。佛誡
不得口許而負其物，此物眾僧應分，或施貧窮孤
老。
佛滅度後棺斂葬送經（二紙半）　（南當北食）
附西晉錄
阿難請問茶毘之法。佛言：應如轉輪聖王，又懸記
千年後缽顯神變事。
迦葉赴佛般涅槃經（二紙欠）　（南宜北既）
東晉西域沙門竺曇無蘭譯
迦葉趨赴涅槃，悲哀說偈。
佛入涅槃密跡金剛力士哀戀經（五紙餘）　仝上
失譯人名
力士哀戀，帝釋慰止。
閱藏知津卷第二十九
　　　　　　　（比丘妙明助銀三兩
　　　　　　　　　眉鑒助銀一兩）

<sarticle><article>閱藏知津卷第三十</article></sarticle>
北天目沙門釋智旭彙輯
<other>小乘經藏之五</other>
正法念處經（七十卷）　非寶寸陰是競資
元魏中天竺婆羅門瞿曇般若流支譯
<pb n="151"/>
十善業道品第一。因外道說佛法與彼無別，新學
比丘不能答。告舍利弗，舍利弗令問佛。佛為具說
十不善果報差別，及說十善世出世果。生死品
第二。說比丘應觀察生死過患，次第修十地行等。
地獄品第三。說十惡因，感得種種地獄苦報差
別，善能觀察，乃至得十三地。餓鬼品第四。說三
十六種餓鬼因果差別，觀察得十五地。畜生品
第五。說畜生品類差別最多，及說脩羅與天鬥戰
事，觀察得十七地。觀天品第六。觀察四王，及三
十三天，得十八地。又觀夜摩天有三十二處，隨業
受果，樂盡苦生，有夜摩天王，及鵝王，孔雀王，諸天
鳥等說種種訶放逸法。身念處品第七。說內身
觀，四大調與不調，戶蟲行業，諸風作用等，作外身
觀，四洲眾生苦樂因果，生死不斷，觀已厭離。
妙法聖念處經（八卷今作四卷）　忠
宋中印土沙門法天譯
說十善法，及厭離行等。訶酒過失，及十惡等。讚
歎護戒，及說天上諸偈，大意與正法念處經同。
佛說生經（五卷）　璧
西晉月支國沙門竺法護譯
一那賴經。說佛昔為仙人名那賴，此云無樂，說法
令方跡王斷愛，今復說法斷比丘欲想，令證果。
二分衛比丘經。說此比丘昔為鱉時，亦曾係意獼
猴，而不遂所願。三和難經。說和難釋子輒度人，
昔時亦曾受博掩子所欺。四邪業自活經。亦說
和難釋子往事。五是我所經。說慳鄙長者曾為
鳥，名我所。六野雞經。說野貓巧誘野雞因緣，貓
即旃遮比丘，雞即佛是。七前世諍女經。說調達
最初結怨之由。八墮珠著海中經。說佛昔時抒
海事。九旃闍摩暴志謗佛經。說尼謗佛夙緣。
十鱉獼猴經。亦說暴志昔為鱉婦，調達為鱉，佛為
獼猴。十一五仙人經。說一仙人侍四仙人事，四
仙人，即前後四佛，梵志，即調達。十二舅甥經。亦
佛及舍利弗調達往事。十三閑居經。為梵志說
出家閑居行。十四舍利弗般涅槃經。說尊者雖
入滅，五分法身不滅，人宜自求歸依，處於法地，歸
命於法，不處他地，不歸餘人。十五子命過經。為
喪子墮憂者說法，令悟無常。十六比丘各言志
經。與中阿含牛角娑羅林經上同。十七迦旃延
說無常經。十八和利長者問事經。佛問長者四
大諸法，長者一一能答。十九心總持經。說大乘
法，而有咒。二十護諸比丘咒經。二十一吉祥
咒經。二十二總持經。大似華嚴經中略出少許。
二十三所欣釋經。說所欣釋今昔麤獷事。二
十四國王五人經。說舍利弗，阿那律，阿難，輸輪，及
佛往因，與今事同。二十五蠱狐烏經。說調達與
拘迦利，昔為狐烏，互相謬歎，今亦復然。二十六
比丘疾病經。即佛躬看病比丘事。二十七審裸
形子經。外道遣人覓佛短，反受佛化，得見道跡，因
說夙事。二十八腹使經。阿難勸匿王於饑世供
佛及僧，佛說其往因，曾以腹使之語，利益眾人。
二十九弟子命過經。有弟子命過生天，見佛得道，
其師憶之，佛為安慰說法，并說昔時仙人愛小象
緣。三十水牛經。說昔時水牛王忍獼猴辱，而梵
志殺此獼猴，今外道亦然。三十一兔王經，說兔
王捨身奉仙人事。仙人，即錠光佛。兔王，即釋迦也。
三十二無懼經。說昔人行道，死時無懼，得生內
院。三十三五百幼童經。童子行善遇水厄，生內
院。三十四毒草經。說大林毒草喻，警人勤去三
毒。三十五鱉喻經。喻三界無安。三十六菩薩
曾為鱉王經。說鱉王忍苦，不害商人事。三十七
毒喻經。說子息不肯行毒以為喻，喻人不宜行毒，
宜去三毒，行六度等行。三十八誨子經。說母善
<pb n="152"/>
誨子事，歎後世人子，有從不從。三十九負為牛
者經。說佛救牛因緣。四十光華梵志經。說維衛
佛時梵志，即是今佛，眾眷屬，即今眾會。四十一
變悔喻經。居士出家，後又變悔，樹神現尼身以覺
悟之，乃得證道。四十二馬喻經。馬能調良，則受
快樂，佛調眾生，亦復如是。四十三比丘尼現變
經。二尼現變，化度惡人。四十四孤獨經。說昔時
孤獨人能作福，有子反受其累，以喻迷心而生五
陰六衰之患。四十五梵志經。佛為梵志一家說
法，令各得益，因說昔事亦爾。四十六君臣經。說
調達昔為大猶王，佛為密善財大臣。四十七拘
薩國烏王經。說四將昔為四烏事。四十八蜜具
經。授梵志施蜜者緣覺記，并說其往因。四十九
雜讚經。有比丘尼子出家，不順道法，母誨不從，父
敕不順，後遇大苦，佛因說其曾為烏時，亦遭此苦。
五十草驢馳經。比丘妄授客比丘籌，後取衣缽
辱主乃去，佛說草驢馳梵志往因。五十一孔雀
經。說往時孔雀，令烏無光，今佛令外道失彩。五
十二仙人撥劫經。即往古仙人觸女失通事。五
十三清信士阿夷扇持父子經。父不喜其子，子他
出後，方思之，喚不肯歸，佛因說昔時獼猴師事。
五十四夫婦經。夫不喜其妻，妻出家證果，後方喚
之，佛因說其夙緣。五十五譬喻經。一說昔時比
丘化油供佛緣，比丘，即然燈佛。老母施油者，即釋
迦佛也。二說大魚救荒結緣事。三說首達謗
惟先墮獄事，首達，即釋迦。惟先，即阿彌陀佛。四
說梵志儒童爭座成怨事，梵志，即調達。儒童，即釋
迦。梵志發惡願已，大修功德，乃得世世與佛相值。
五說驢隨馬，則與馬相似，隨驢，則仍似驢，誡人
宜隨善知識。六說盜天像金頭，稱南無佛，即得
取去，人方知天不如佛。七說狗伏床下聽經。得
為比丘尼證果。八說貧人乞得天帝瓶，墮地破
之，便無所堪。喻人初聞佛法，能行精進，所願必得，
後小懈怠，忘失經戒，譬如瓶破也。
雜有大乘法。
佛說義足經（二卷）　璧
吳月支國優婆塞支謙譯
桀貪第一。優填王第二。須陀利第三，殺女謗
佛事。摩竭梵第四。鏡面王第五，盲人摸象喻。
老少俱死第六。彌勒難第七。勇辭梵志第
八。摩因提女第九。異學捔飛第十。猛觀梵
志第十一。法觀梵志第十二。兜勒梵志第十
三。蓮華色比丘尼第十四，佛從忉利天來事。
子父共會第十五，佛與父王相見，令證果事。惟
樓勒太子第十六，即琉璃王害釋種事。
十六經各有義足偈，故總名義足經，而譯文甚
為難曉。
佛說大安般守意經（二卷）　（有康僧會序）　敬
後漢安息國沙門安世高譯
佛在越祇國舍羇瘦國說，大似論體。（六行、四諦、十黠法門。）
禪秘要法經（三卷）　（南尺北竭）
姚秦天竺沙門鳩摩羅什譯
一為迦絺那，難陀，說繫念觀左腳大指法。次為
大眾說第一繫念額上。第二觀白骨，第三津膩慚
愧觀。第四肨脹膿血，及易想觀。第五觀薄皮。第六
厚皮蟲聚觀。第七極赤淤泥濁水洗皮雜想。第八
新死想。第九具身想。第十節節解觀。第十一白骨
流光觀。第十二四大觀。亦名八十八使境界。第十
三結使根本觀。第十四易觀法。及地大觀。又觀外
四大，亦名漸解學觀空。第十五四大觀。第十六四
大觀。第十七身念處觀。第十八一門觀。具見七佛
等。第十九觀佛三昧，亦名灌頂法。第二十數息觀。
為禪難提比丘說。第二十一煖法觀。為槃直迦說。
<pb n="153"/>
第二十二觀頂法。第二十三觀助頂法方便。第二
十四火大觀。第二十五火滅觀。第二十六正觀。得
須陀洹道。第二十七真無我觀。滅水大想，向斯陀
含。第二十九水大觀。得斯陀含。第三十風大觀。
成阿那含。次為阿祇達說往昔因緣，教修慈心，及
說賢聖空相應心境界，分別十一切入相，阿難請
問經名，并示四法，及囑修者，慎勿輕與人知。
治禪病秘要經（二卷）　（南善北慶）
北涼安陽侯沮渠京聲譯
治阿練若亂心病七十二種法（尊者舍利弗所問，出雜阿含阿練
若雜事中）。治噎法。治行者貪婬患法。治利養瘡
法。治犯戒法。念七佛，念三十五佛，念諸菩薩，念
大乘心，觀於空法，想佛捉水灌頂，復想墮獄，稱三
寶名，蒙光救拔，然後八百日苦役。七日觀白毫相，
又教作毒蛇觀，更作苦役，更觀一佛，更修不淨觀
成，又誦戒經八百遍，然後復淨。治樂音樂法。
治好歌唄偈讚法。治水大猛盛，因是得下法。
治因火大頭痛、眼痛、耳聾，法。治入地三昧，見不
祥事，驚怖失心法。治風大法。初學坐者鬼魅
所著，種種不安，不能得定，治之之法（尊者阿難所問）。
此經雖云出阿含部，而多有大乘法要。
陰持入經（二卷）　（南孝北竭）
後漢安息國沙門安世高譯
說五陰六入等法相，及說三十七品等。
五百弟子自說本起經（一卷）　孝
西晉月支國沙門竺法護譯
前二十九品，諸弟子各說本因，第三十品，佛說九
惱本因（似未完）。
佛說光明童子因緣經（四卷今作二卷）　（南斯北夙）
宋北印土沙門施護譯
王舍城善賢長者妻懷妊，長者問佛。佛記其生男，
受天福，出家證果。長者誤信外道語，以毒藥摩妻
腹，妻死，焚之。佛與大眾往視，子從火中坐蓮華生。
佛命頻婆娑羅王，取以為子，後仍歸長者家。能辨
白疊新舊，受天福樂，畏阿闍世，遂求出家證果，佛
為比丘說其夙因。
摩登伽經（二卷）　（南善北慶）
吳天竺沙門竺律炎共支謙譯
度性女品第一。說一咒護阿難。又說六句神咒。
明往緣品第二。帝勝伽欲聘蓮華實女為息。示
真實品第三。破五祠邪，示真菩提法。眾相問品
第四。帝勝伽說三章二十一句咒，三章八句咒。說
星圖品第五。說二十八宿事。觀災祥品第六之
一。說人生所逢星紀善惡之相。六之二。說月在
眾星所應為事，及地動等吉凶。明時分別品第
七。說四時晝夜長短等法，及出古今夙習因緣。
舍頭諫經（一卷）　仝上
西晉月支國沙門竺法護譯
此云虎直，阿難昔名也。即摩登伽經異出。
摩鄧女經（二紙餘）　慶
後漢安息國沙門安世高譯
為此女說眼鼻口耳聲步不淨而證果。
摩鄧女解形中六事經（二）　（二紙餘）　慶
附東晉錄
同上。二經皆摩登伽經第一品異出。
佛說柰女耆域因緣經（一卷）　（南慶北尺）
後漢安息國沙門安世高譯
說柰女生柰樹上，後與萍沙王生耆域，為世名醫，
治種種奇病，并出往因。
佛說柰女耆婆經（一卷）　仝上譯人同上
與上經同，而文稍略。
佛說福力太子因緣經（上中下合卷）　（南馨北夙）
宋北印土沙門施護譯
<pb n="154"/>
阿難，聞二百億，阿尼樓陀，舍利子，各言色相，精進，
工巧，智慧，行業，多獲義利，以問世尊。佛言：智慧為
最勝，而修福因，又為極勝。即說往時眼力王四子，
及最後一子事。
佛說業報差別經（一卷）　（南與北當）
隋洋川郡守瞿曇法智譯
佛在舍衛國祇園，為力提耶子，首迦長者，說一切
眾生繫屬於業，依止於業，隨自業轉，因廣明一切
業，各有十種，最為詳明。
佛說輪轉五道罪福報應經（四紙欠）　（南孝北當）
劉宋中天竺沙門求那跋陀羅譯
佛在迦維羅大樹下，說罪福報應，慈悲懺法中廣
引之。
佛說十八泥犁經（五紙欠）　敬
後漢安息國沙門安世高譯
說十八地獄受苦，及壽命長遠。
雜藏經（八紙餘）　（南善北璧）
東晉平陽沙門釋法顯譯
前半皆鬼問，目連答。後半更有多種因果，又有現
在國王出家等種種緣。又一華獻佛，羅漢及彌勒，
亦不知其果報邊際，俟成佛乃知之。
鬼問目連經（三紙餘）　仝上
後漢安息國沙門安世高譯
出雜藏經。
餓鬼報應經（六紙欠）　仝上
失譯人名附東晉錄
與上經同，而多幾則。
佛說十二品生死經（半紙餘）　（南孝北當）
劉宋中天竺沙門求那跋陀羅譯
從聖至凡，生死有十二品不同，以勸誡人。
佛說淨意優婆塞所問經（四紙半）　（南斯北夙）
宋北印土沙門施護譯
佛在祇園，淨意來問長壽短壽，乃至愚癡，智慧八
種因緣，佛具答之。
無垢優婆夷問經（二紙餘）　當
元魏中天竺婆羅門瞿曇般若流支譯
答掃佛塔地，乃至禪四梵行，歸戒，功德差別，并現
舌相，以決其疑。
阿難問事佛吉凶經（五紙餘）　（南善北慶）
後漢安息國沙門安世高譯
佛答以持戒敬信，則得吉。毀犯輕慢，則得凶。復問
答殺生，及惡意向師向善人二種惡報，復問答末
世俗弟子理生之事，阿難重頌，請佛住世。
慢法經（一紙）　仝上
西晉沙門釋法炬譯
阿難分別經（四紙半）　仝上
乞伏秦沙門釋聖堅譯
皆阿難問事佛吉凶經同本。
佛說分別善惡所起經（一卷）　敬
後漢安息國沙門安世高譯
明十善十惡所有果報，中明飲酒三十六失，後有
偈，頌善惡二報。
佛說較量壽命經（八紙餘）　（南力北則）
宋中印土沙門天息災譯
說娑婆一切壽命長短之數。
十二緣生祥瑞經（上下合卷）　（南盡北則）
宋北印土沙門施護譯
以十二月一日，各從一有支算起，斷種種吉凶事，
後說十二生肖。
佛說處處經（一卷）　敬
後漢安息國沙門安世高譯
似律中雜雜因緣。
天請問經（二紙餘）　當
<pb n="155"/>
唐大慈恩寺沙門釋玄奘譯
說福非火所燒，少欲最安樂等。共九問九答，皆切
於開示眾生者。
佛說分別緣生經（一紙餘）　（南凊北薄）
宋中印土沙門法天譯
佛初成道，思念世間苦樂諸法，無有能了知者，梵
王便來證成，佛更為梵王說十二緣生之法。
嗟襪曩法天子受三歸依獲免惡道經（三紙餘）　（南力北則）
宋中印土沙門法天譯
天子應墮豬身，帝釋教以三歸，乃生兜率陀天。
佛說出家功德經（四紙餘）　當
失譯人名附三秦錄
佛聞鞞羅羡那王子樂音，記彼七日命終，阿難勸
令一日一夜出家。命終之後，七返生六欲天，當得
辟支佛道。阿難因問放人出家之福，障人出家之
罪，佛具答之。
佛說大迦葉本經（四紙餘）　（南孝北當）
西晉月支國沙門竺法護譯
佛為大迦葉說制心法。
佛說龍王兄弟經（二紙欠）　（南尺北敬）
吳月支國優婆塞支謙譯
即目連降伏二龍事。
佛說羅云忍辱經（二紙半）　（南孝北當）
西晉沙門釋法炬譯
因羅云受打，佛乃廣讚忍辱之道。
佛說梵摩難國王經（一紙餘）　當
失譯人名附西晉錄
王子均鄰儒出家證果，為父說法，亦證初果。佛因
敕眾僧臨飯時，說僧跋。僧跋者，眾僧飯皆悉平等。
佛說普達王經（三紙欠）　當
失譯人名附西晉錄
夫延國王禮沙門足，諸臣諫之，王命覓一切頭賣
之，惟人頭不可賣，乃至丐者亦不肯受，因勸人生
信心，遙請佛來國說法，佛并說其夙緣。
佛說末羅王經（一紙餘）　（南孝北當）
劉宋居士沮渠京聲譯
為移石人說四力，一精進力，二忍辱力，三布施力，
四父母力。又生、老、病、死，為四力。
佛說摩達國王經（一紙）　仝上譯人同上
羅漢比丘以宿業，為王養視官馬，七日後現神通，
化王歸佛，證初果。
佛說旃陀越國王經（二紙半餘）　仝上譯人同上
王小夫人懷孕，大夫人以金賂婆羅門，譖殺埋之。
兒於塚中得產，其母半身不朽，飲乳三年，至六歲
時，佛度出家，證阿羅漢，乃以神通，化其父王令歸
三寶，佛因具說夙緣，無數人聞之得道。
萍沙王五願經（六紙）　璧
吳月支國優婆塞支謙譯
先敘萍沙王五願，後敘弗迦沙王出家，宿窯家，佛
夜為說法，證三果，次日命終。
佛說五王經（四紙餘）　當
失譯人名附東晉錄
五王共相友善，四王各說世樂，惟普安王說出世
樂，因引四王見佛，佛為說世間八苦，遂同出家修
道。
犍陀國王經（一紙餘）　敬
後漢安息國沙門安世高譯
婆羅門譖殺毀樹者，牛不害折角者，王乃從此信
佛。佛因說其往因。
未生怨經（三紙欠）　敬
吳月支國優婆塞支謙譯
說瓶沙王受害事，與律中大同小異。
琉璃王經（六紙）　璧
<pb n="156"/>
西晉月支國沙門竺法護譯
說滅釋種，墮地獄，始末。
阿闍世王問五逆經（四紙餘）　（南尺北敬）
西晉沙門釋法炬譯
預記王當一墮獄，即出，二十劫不墮三惡道，最後
成辟支佛，名無穢。
閱藏知津卷第三十

　　　　　（華山見方丈助銀二兩
　　　　　信士龍彥含助銀二兩）

<sarticle><article>閱藏知津卷第三十一</article></sarticle>
北天目沙門釋智旭彙輯
<other>小乘經藏之六</other>
佛說解憂經（三紙欠）　（南深北命）
宋中印土沙門法天譯
先有偈讚，偈述，次長行，乃佛在祇園，為諸比丘說
一切無常，應求解脫。
佛說無上處經（半紙餘）　當
失譯人名附東晉錄
即指三寶，為三無上處。
佛說無常經（一紙欠）　（南當北孝）
唐大薦福寺沙門釋義淨譯
說老，病，死，三法不可愛，經前有偈讚，偈述，絕妙，經
後有五言偈頌，七言咒願頌，并臨終方訣二紙。
佛說信解智力經（五紙）　（南興北臨）
宋中印土沙門釋法賢譯
說佛五力，十力。
佛說四無所畏經（二紙欠）　（南履北臨）
宋北印土沙門施護譯
佛在祇園，說四無畏，及八大眾中無畏。
佛說四品法門經（四紙）　（南思北斯）
宋中印土沙門法賢譯
佛在祇園，阿難請問世間所有驚怖等事，愚人所
有，智者即無。佛言：愚人不了界法，不了處法，不了
緣起法，不了處非處法，智人善了此四品法。
佛說法乘義決定經（上中下合卷）　（南言北之）
宋西夏沙門金總持等譯
佛在祇園，有一比丘名甚深勇猛，請問鹿野苑中
所說法乘決定之義。佛為廣說五蘊，五取，十二處，
十八界，十二緣生，四聖諦，二十二根，五三摩地，四
禪，四無色定，四無量心，四三摩地，四念處，四正斷，
四神足，五根，五力，七覺支，八聖道，十六心念，四果，
十力，四無所畏，四無礙辯，十八不共法，三十二相，
及行所感八十種好。
佛說決定義經（九紙半）　（南溫北薄）
宋中印土沙門法賢譯
佛在祇園，為諸苾芻說五蘊，五取蘊，十八界，十二
處，十二緣生，四聖諦，二十二根，如來十力，四無所
畏，四禪定，四無色定，四無量行，四無礙智，四三摩
地想，及三十七品。
佛說廣義法門經（八紙欠）　（出中阿含一品）　（南福北緣）
陳優禪尼國沙門真諦譯
舍利弗為比丘說十二離難隨順道時，當為如理
而說，聽法之人，具十六相，心得清淨，十法成熟般
若，十相應法，十四違障不淨想，六障無常苦想，十
一障生光明想，三多恩德，十四於不淨觀多恩德，
二十勤修障，十一於伏滅障多恩德，二十多恩德，
二十二時處當觀，七相能滿，二十種行，未得道者，
當為恐意，二十種行，速得依住，十一障礙法為難，
十勝智，十三喜樂依止法，依四法行，令五法滿，能
滅八刺，得無學十法。
佛說普法義經（七紙餘）　緣
<pb n="157"/>
後漢安息國沙門安世高譯
與上經同，而文苦澀。
佛說海八德經（二紙餘）　（南尺北璧）
姚秦天竺沙門鳩摩羅什譯
因牽犯戒者出，為眾說八法如大海（阿含及律俱有之）。
佛說法海經（二紙半）　仝上
西晉沙門釋法炬譯
與上經同。
佛說身毛喜豎經（三卷南作卷半北作一卷）　（南馨北夙）
宋譯經院沙門惟淨等譯
善星捨離佛法，以多種緣謗佛法僧。舍利子聞之，
白佛。佛為廣說佛法，所謂九次第定，十力，四無畏
等。及說樹下證果之相，龍護尊者請名奉持。
黑氏梵志經（二紙半）　敬
吳月支國優婆塞支謙譯
閻羅王聽梵志說法，悲其七日當死，死當墮落，梵
志懼而見佛證果。
長爪梵志請問經（二紙餘）　當
唐大薦福寺沙門釋義淨譯
佛為梵志，說八支戒所獲佛身果報，梵志遂受八
支齋戒。
佛說婦人遇辜經（一紙餘）　孝
乞伏秦沙門釋聖堅譯
婦人親戚一時亡絕，見佛得道。
須摩提長者經（七紙餘）　（一名會諸佛前亦名如來所說示現眾生）　敬
吳月支國優婆塞支謙譯
長者子死痛苦，佛說一切法無常，以開喻之。
盧至長者因緣經（一卷）　當
失譯人名今附東晉錄
長者生平最慳，節會日，飲醉自歌。帝釋化作相似
人以惱亂之，乃令見佛，證初果。
佛說耶祇經（一紙半）　（南孝北當）
劉宋居士沮渠京聲譯
迦奈國婆羅耶祇，捨外道歸佛，受五戒，不能持，向
佛還戒。佛默不答。有五鬼神來競害之。佛放光救
令得蘇。懺悔更受戒，即得初果，仍出家，證四果。
佛說貧窮老公經（二紙）　（南尺北敬）
劉宋沙門釋慧簡譯
年百二十，而甚貧窮，欲來見佛，釋梵斷之，佛令阿
難喚來，說其夙因，出家證果。
佛為阿支羅迦葉說自他作苦經（一紙半）　敬
後漢安息國沙門安世高譯
為說苦非自作，他作，共作，無因作，見諦得道，牛觸
死，入滅。
佛說長者音悅經（三紙餘）　（南尺北敬）
吳月支國優婆塞支謙譯
長者得四吉祥。佛往歎之，令其植福。後得四不吉
祥，尼犍往歎。乃得痛打，佛因說其夙緣。
佛說鬼子母經（三紙欠）　當
失譯人名附西晉錄
鬼子母喜盜食人間兒子。佛令比丘取其多子藏
之，化令見佛受法，立願保護世間。
佛說孫多耶致經（二紙欠）　當
吳月支國優婆塞支謙譯
梵志自謂日三浴，噉果，飲水，行勝沙門。佛為說二
十一惡行，不得受好衣食，及說洗心垢法。彼即出
家得道。
佛說八師經（三紙餘）　（南尺北敬）譯人同上
梵志邪旬問佛何師。佛以八師答之，殺、盜、邪淫、妄
語、飲酒、老、病、死。
佛說九橫經（一紙）　當
後漢安息國沙門安世高譯
一不應飯為飯，乃至九可避不避，皆招橫死，慧人
<pb n="158"/>
當識當避。
佛說沙曷比丘功德經（二紙）　（南孝北當）
西晉沙門釋法炬譯
即莎伽陀比丘也，佛讚說其降龍功德，并非實醉，
有似大乘發跡顯本之意。
佛說得道梯磴錫杖經（附佛說持錫杖法）　（共五紙欠）　（南尺北敬）
失譯人名附東晉錄
此與律制錫杖迥異，已於毘尼集要杖法中略辯
之。
佛說呵鵰阿那含經（一紙半）　孝
東晉西域沙門竺曇無蘭譯
佛讚呵鵰優婆塞有八事，而不欲人知。
佛說燈指因緣經（八紙欠）　孝
姚秦天竺沙門鳩摩羅什譯
說長者子燈指先富中貧，後又大富，皆由宿因。
佛說五無返復經（二紙）　（南孝北當）
劉宋居士沮渠京聲譯
羅閱祇梵志遊學舍衛國，見耕者子死，而父不哭，
乃至舉家不哭，問佛決疑。
佛說五無返復經（此經與竺本前後異同，義理俱好。故依竺本重出，竹堂講主校
定。）
長者子懊惱三處經（二紙餘）　敬
後漢安息國沙門安世高譯
說長者子於天中，人中，龍中，一時令三處哭泣。
五母子經（紙半）　（南善北慶）
吳月支國優婆塞支謙譯
沙彌憶五世令母哭事，而笑。
沙彌羅經（一紙餘）　慶
失譯人名　安公云關中異經
與上經同。
佛說栴檀樹經（二紙）　當
失譯人名附漢錄
窮人依栴檀樹神得活，後報王伐此樹，身死樹下。
佛微笑放光，說其夙緣。
佛說佛大僧大經（五紙半）　（南孝北當）
劉宋居士沮渠京聲譯
王舍國有富者，名為厲，求生二子，一名佛大，二名
僧大，僧大出家，佛大貪其弟婦，弟婦不從。佛大遣
賊往殺僧大，僧大臨死，截四肢，得四果，弟婦哭死，
得生天，佛大遂墮地獄。
阿鳩留經（三紙）　敬
後漢失譯人名出僧祐錄古典經
賈客阿鳩留不信後世，於曠野樹下得遇豪薜荔，
乃深信因果，勤行布施，後得生天，然不如施迦葉
者。
佛說頞多和多耆經（一紙餘）　當
失譯人名附西晉錄
栴檀調弗天啟請於佛，佛為諸弟子說布施八事，
及說愚人不知布施，有十因緣。
佛說越難經（一紙半）　（南尺北敬）
西晉清信士聶承遠譯
越難長者大富而慳，死作盲乞兒，乞食至其家，為
子所打，佛因之說偈。
佛說摩訶迦葉度貧母經（四紙欠）　孝
劉宋中天竺沙門求那跋陀羅譯
迦葉度最貧母生天，天帝釋化作貧人以供迦葉。
佛說布施經（二紙）　（南臨北則）
宋中印土沙門法賢譯
佛在給孤獨園，說三十七種布施感果不同并為
國王說布施及十善法。
佛說五大施經（十行）　（南思北之）
宋北印土沙門施護等譯
能持五戒，是為五種大施。
<pb n="159"/>
佛說四天王經（二紙欠）　孝
劉宋枳園寺沙門釋智嚴共寶雲譯
說六齋日，四王下巡人間善惡，而生喜慼。
佛說出家緣經（一紙餘）　敬
後漢安息國沙門安世高譯
為難提優婆塞說犯五戒過，前四事各十惡，飲酒
三十五惡。
孝子經（二紙欠）　敬
失譯人名
明供養，不若勸親為善去惡。
佛說進學經（大半紙）　（南尺北敬）
劉宋居士沮渠京聲譯
一孝順，二仁慈，三惠施，四捨俗。又聖默然，及聖說
法，又財法二施，法施為最。
佛說賢者五福經（一紙欠）　當
西晉河內沙門白法祖譯
明說法得五種福，一長壽，二大富，三端正，四名聞，
五聰智。并出其因。
佛說解夏經（二紙餘）　（南溫北深）
宋中印土沙門法賢譯
佛向舍利弗等問三業可忍。舍利弗亦向佛求可
忍，并為五百比丘求可忍，尊者嚩儗舍說伽陀讚。
佛說蟻喻經（二紙欠）　（南淵北斯）
宋北印土沙門施護譯
佛放大光普照，告諸苾芻，於一時中，有諸蟻聚，夜
中出煙，晝日火然，婆羅門見，乃作是言。若有執持
快利刀者，必能破散其聚。次復見龜，見諸蟲等，皆
作是言。乃至最後見一大龍，托一苾芻問我，我為
彼言：蟻聚，即是五蘊。煙，即尋伺。火，即身語二業。龜，
即五障染法。蟲等，即是忿、恚、慳、嫉、五欲、無明、疑、惑、
我慢。龍者，即阿羅漢。婆羅門者，即是如來。快利者，
即有智人。刀者，即是智慧。破散者，即發起精進勝
行。
佛說自愛經（四紙欠）　（南孝北當）
東晉西域沙門竺曇無蘭譯
佛受舍衛國王四街道請，說三種自愛之法。有兩
商人見之，一人心念讚佛，一人心念毀佛，毀者，隨
即轢死，讚者，尋得作國王。請佛至其國內供養，佛
為說最重五罪，一不忠孝，二惡心向羅漢，三謗佛，
四破僧，五毀盜三寶物。
佛說罵意經（十三紙餘）　敬
後漢安息國沙門安世高譯
多似律中語，及雜說一切善惡法。
佛說堅意經（一紙餘）　（南尺北當）譯人同上
囑比丘雖受人謗，當如水火。又囑人一心聽經。
佛說佛治身經（一紙欠）　（南宜北既）
失譯人名今附西晉錄
說當學工語，不離法行。
佛說佛醫經（三紙餘）　（南終北明）
吳天竺沙門竺律炎共支越譯
說人身中四大得病因緣，及九橫，四飯，食多五罪，
財屬五家。
佛說治意經（一紙欠）　（南宜北既）
失譯人名今附西晉錄
說安般守意。
佛說大魚事經（一紙餘）　孝
東晉西域沙門竺曇無蘭譯
借大魚敕小魚，以喻大比丘囑小比丘，若小比丘
不守根門，如彼小魚隨線就死。
佛說法受塵經（半紙餘）　敬
後漢安息國沙門安世高譯
誡諸男勿染女，女勿染男。
佛說阿含正行經（三紙欠）　敬譯人同上
<pb n="160"/>
說五陰為賊，五根相欺，及說十二因緣，誡持五戒，
修四念處，得度五道。
佛說所欲致患經（四紙半）　（南尺北敬）
西晉月支國沙門竺法護譯
佛為比丘代答外道之問。
佛說八無暇有暇經（三紙餘）　（南當北孝）
唐大薦福寺沙門釋義淨譯
有八無暇。一地獄，二餓鬼，三畜生，四長壽天，五邊
地，六聾啞，七邪見，八無佛世。惟一有暇，可修道業，
誡人勿致後悔也。
佛說譬喻經（一紙）　當
唐大薦福寺沙門釋義淨譯
佛為勝光王說空井，樹根，二鼠，四蛇，毒龍，蜜滴，蜂
螫，火燒之喻。
四願經（四紙欠）　敬
吳月支國優婆塞支謙譯
為純陀說人間四願，皆不可保。復說思、想、識，等法
門。前後文不相蒙，頗似錯簡。
佛說四自侵經（四紙欠）　（南孝北當）
西晉月支國沙門竺法護譯
先說夙夜不學，老不止婬，得財不施，不受佛言，為
四自侵。次說一切警策之語。
佛說諸行有為經（一紙餘）　（南力北忠）
宋中印土沙門法天譯
佛在給孤獨園說一切行遷流，乃至佛亦不免棄
捨此身。
佛說木患經（一紙餘）　當
失譯人名附東晉錄
波琉璃國王，遣使求佛法要。佛示以木患百八，稱
佛陀，達磨，僧伽名，并分別功德淺深。
佛說醫喻經（一紙餘）　（南馨北夙）
宋北印土沙門施護譯
說醫王有四種，法王亦爾，說四諦法。
佛說中心經（四紙餘）　（與阿含正行經同本別譯）　孝
東晉西域沙門竺曇無蘭譯
先由目連神通，化彼移山梵志，令得信心，佛乃為
說五賊五欺諸法。
佛說身觀經（半紙餘　（南當北孝）
西晉月支國沙門竺法護譯
說身不淨，無可愛樂。後附偈頌，七言七首，五言十
首，皆妙絕。
佛說禪行三十七品經（二紙）　仝上
後漢安息國沙門安世高譯
明少時修三十七品，亦非愚癡食人信施，何況能
多。
禪行法想經（半紙餘）　敬譯人同上
一彈指間思惟死想等，不是愚癡食人信施。
佛說新歲經（四紙）　當
東晉西域沙門竺曇無蘭譯
坐夏既畢，佛集眾僧各相懺悔，諸天興供偈歎。
佛說時非時經（二紙）　（南孝北當）
西晉外國沙門若羅嚴譯
分別十二月，各有時與非時。
佛說護淨經（二紙）　當
失譯人名附東晉錄
因見大池中蟲，乃說食不淨食之報，并示護淨之
法，亦明齋法，得六十萬世餘糧。
似結集家結撮語。
佛說因緣僧護經（一卷）　（南當北竭）
失譯人名今附東晉錄
龍變形受具戒，佛遣之歸，五百商人入海，請僧護
為說法師，逮至海中，龍王乞去授四龍子四阿含
經。商人還時，僧護出海同還，路中相失，見地獄中
<pb n="161"/>
五十六事。次至五百仙人處，寄宿一夜，度令證果，
還來見佛，問佛因緣，佛一一答之。
比丘避女惡名欲自殺經（一紙欠）　（南當北孝）
西晉沙門釋法炬譯
比丘因惡名，欲往林中自殺，正住天神說偈曉之，
即得道。
阿難同學經（二紙餘）　（南緣北）
後漢安息國沙門安世高譯
掘多比丘思返俗，阿難啟佛開示之，證果入滅。
佛說月喻經（二紙欠）　（南馨北夙）
宋北印土沙門施護譯
說比丘法，及讚迦葉。
佛說灌頂王喻經（一紙欠）　仝上譯人同上
說王有三時受灌頂法，常所思念，苾芻於出家，淨
法眼，盡漏三時，亦常思念。
佛說比丘聽施經（二紙餘）　當
東晉西域沙門竺曇無蘭譯
聽施比丘不樂法，佛方便為說曉道徑不曉道徑
之喻。
佛說見正經（五紙半）　孝譯人同上
見正比丘疑無後世，佛借大樹作喻說法，乃至為
說種種譬喻，除其斷，常，二見。
佛說略教誡經（一紙）　當
唐大薦福寺沙門釋義淨譯
讚少欲，知足，訶惡比丘三種不善思惟。
佛說父母恩難報經（一紙欠）　當
後漢安息國沙門安世高譯
與孝子經大同小異，可並流通。
佛說淨飯王般涅槃經（五紙半）　（南尺北當）
劉宋居士沮渠京聲譯
佛及難陀，阿難，羅云，親送淨飯王喪，以彰孝道。
猘狗經（一紙半）　敬
吳月支國優婆塞支謙譯
說受戒而嫉妒其師者，如獅狗還囓其主，及說不
如法授戒，反入泥犁。
佛說群牛譬經（一紙餘）　當
西晉沙門釋法炬譯
以群牛譬好比丘，以驢譬惡比丘。
佛為年少比丘說正事經（一紙半）　（南孝北當）
西晉沙門釋法炬譯
因上座比丘如法攝受年少比丘，佛讚歎之。
分別經（四紙餘）　敬
西晉月支國沙門竺法護譯
有受戒而得福，有受戒而反墜，有三輩事佛之不
同。及說支那國非法者多，翻在魔部等。
佛說阿難七夢經（一紙欠）　孝
東晉西域沙門竺曇無蘭譯
佛為阿難解釋七夢，皆應五濁惡世之事。
阿難四事經（三紙）　敬
吳月支國優婆塞支謙譯
一慈心俯育人畜，二悲心周給窮苦，三不食肉，持
五戒，四敬沙門，行此四事，如供佛無異。
佛說五苦章句經（十二紙欠）　（一名淨除罪蓋娛樂佛法經）　（南尺北當）
東晉西域沙門竺曇無蘭譯
一說五道苦，二說八惡處，三說十二重城，三棘籬，
六賊等，四說諸重擔，五說香臭二木喻，及說四生
四諦等，又說五天使者等。
佛說月光菩薩經（五紙欠）　（南臨北盡）
宋中印土沙門法賢譯
佛在竹林精舍，因舍利弗，目犍連，先入滅度，為諸
比丘說月光王捨頭因緣。
未曾有因緣經（二卷）　（南彼北靡）
蕭齊沙門釋曇景譯
<pb n="162"/>
舍利弗為和尚，目犍連為阿闍梨，度羅睺羅作沙
彌，不樂聽法，因波斯匿王為說野干墮井本緣，明
聽法功大，次為王授十善法，次說四擔轝石女往
因，次聽五百比丘還戒，次諭羅＆CB21103;羅修學智慧，次
為祇陀說五戒開遮方便，亦為波斯匿王說末利
夫人功德，次教令以十善道展轉教化，如一燈然
無量燈，名報師恩，名報三世佛恩。
此經雖說發菩提心，六度，四等，十善化人，無生
法忍等事，而依生滅四諦說法，故屬阿含。
除恐災患經（一卷）　（南罔北短）
乞伏秦沙門釋聖堅譯
佛住王舍城，維耶離大疫，請佛往救，受才明長者
家十六日供，次受奈女供，廣說佛受寶蓋往因，才
明眷屬往因，奈女往因。
佛說孛經（一卷）　（亦云孛經抄）　（南忘北彼）
吳月支國優婆塞支謙譯
佛住祇園，有孫陀利女之謗，至第八日，卑先匿王
察知其情，佛乃為說往昔行菩薩道時，其名曰孛，
身為國師，受四臣及夫人謗，久後方明，今復如是。
天王太子辟羅經（二紙）　（南賢北景）
安公關中異經今附秦錄
太子自說昔為國王，欲造大鼓，智臣為行施事。
佛說八大靈塔名號經（一紙餘）　（南夙北臨）
宋中印土沙門法賢譯
生處。成道處。轉法輪處。現神變處。從忉
利下處。化度分別僧處。思念壽量處。入涅
槃處。
佛說溫室洗浴眾僧經（三紙欠）　（南莫北短）
後漢安息國沙門安世高譯
耆域請佛及僧洗浴，佛言：當用七物，除去七病，得
七福報。
諸德福田經（五紙餘）　（南忘北彼）
西晉沙門釋法立法炬同譯
帝釋問良田，佛以五淨德名曰福田，即沙彌五德
也。又七法廣施，名曰福田，謂興立佛圖等，於是四
比丘，一比丘尼，天帝釋，及如來，各說宿行所得果
報。
佛為海龍王說法印經（半紙）　（南賢北景）
唐大薦福寺沙門釋義淨譯
即無常，苦，無我，寂滅，四印也。
賢愚因緣經（十三卷）　（南誠美北左達）
元魏涼州沙門釋慧覺等譯
雜譬喻品第一（梵天請法六事）。摩訶薩埵以身施虎緣
品第二。二梵志受齋緣品第三。波羅奈人身
貿供養緣品第四。海神難問船人緣品第五。
恒伽達緣品第六。須闍提緣品第七。波斯匿
王女金剛緣品第八。金財因緣品第九。華天
因緣品第十。寶天因緣品第十一。羼提婆羅
因緣品第十二。慈力王血施緣品第十三。降
六師緣品第十四。鋸陀身施緣品第十五。大
光明王始發道心緣品第十六。摩訶斯那優婆
夷緣品第十七。出家功德尸利苾提緣品第十
八（此云福增其年百歲）。沙彌守戒自殺緣品第十九。長
者無耳目舌緣品第二十。貧人夫婦疊施得現
報緣品第二十一。迦旃延教老母賣貧緣品第
二十二。金天緣品第二十三。重姓緣品第二
十四。散檀寧緣品第二十五。月光王頭施緣
品第二十六。快目王眼施緣品第二十七。五
百盲兒往返逐佛緣品第二十八。富那奇緣品
第二十九。尼提度緣品第三十。大劫賓寧緣
品第三十一。微妙比丘尼緣品第三十二。梨
耆彌七子緣品第三十三。設頭羅健寧緣品第
三十四。阿輸迦施土緣品第三十五。七瓶金
<pb n="163"/>
施緣品第三十六。差摩現報緣品第三十七。
蓋事因緣品第三十八（往古王名也）。大施抒海緣品
第三十九。阿難總持緣品第四十。優婆斯兄
所殺緣品第四十一。兒誤殺父緣品第四十二。
須達起精舍緣品第四十三。大光明始發無
上心緣品第四十四。勒那闍耶緣品第四十五。
迦毘梨百頭緣品第四十六。淨居天請洗浴
緣品第四十七。摩訶令奴緣品第四十八。善
求惡求緣品第四十九。善事太子入海緣品第
五十。無惱指鬘緣品第五十一。檀脂䩭緣品
第五十二。貧女難陀緣品第五十三。師質子
摩頭羅瑟質緣品第五十四。檀彌離緣品第五
十五。象護緣品第五十六。波婆梨緣品第五
十七。二鸚鵡聞四諦緣品第五十八。鳥聞比
丘說法生天緣品第五十九。五百雁聞佛法生
天緣品第六十。堅誓師子緣品第六十一。梵
志施佛納衣得授記緣品第六十二。佛始起慈
心緣品第六十三。頂生王緣品第六十四。蘇
曼女十子緣品第六十五。婆世躓緣品第六十
六。優婆鞠提緣品第六十七。汪水中蟲緣品
第六十八。沙彌均提緣品第六十九。
雜寶藏經（八卷）　（南業北既）
元魏西域沙門吉迦夜共曇曜譯
十奢王緣第一，王子以肉濟父母緣第二，等共集
一百二十一緣，勸人作福持戒，出生死，成菩提。
撰集百緣經（十卷）　（南慎北承）
吳月支國優婆塞支謙譯
菩薩授記品第一。報應受供養品第二。授記
辟支佛品第三。出生菩薩品第四。餓鬼品第
五。諸天來下供養品第六。現化品第七。比
丘尼品第八。聲聞品第九。諸緣品第十。每
品十緣，故有百緣。
賓頭盧突羅闍為優陀延王說法經（七紙欠）　（南甚北墳）
　　　　（比丘寂震二兩　寂怡
　　　　　　聞持各助銀一兩
　　　　比丘杜凡助銀四兩）
閱藏知津卷第三十一

<sarticle><article>閱藏知津卷第三十二</article></sarticle>
北天目沙門釋智旭彙輯
<other>大乘律藏</other>
述曰：「大乘律法，雜在方等諸經，不同聲聞別部
獨行。今於經中，取其扶律義居多者，或是全部，
或一品一章，別標如左。」
佛說梵網經（二卷）　（南攝北安）　（有僧肇序）
姚秦天竺沙門鳩摩羅什譯
菩薩心地品上。釋迦於第四禪。接眾歸蓮華藏。請
問盧舍那佛。廣說三十心。十地法門。菩薩心地
品下。釋迦示成佛道。十處說法之後，即於菩提樹
下，結示十重四十八輕戒法。
此經本與華嚴同部，今惟此品單行，故南北二
藏皆歸於律。
菩薩瓔珞本業經（二卷）　（南職北篤）
姚秦涼州沙門竺佛念譯
集眾品第一。佛重遊道場樹下，放四十二光，集十
首菩薩，從十林剎，十精進佛所來，及集一切諸天
眾等。賢聖名字品第二。說十住、十行、十迴向、十
地、等覺、妙覺、名字，皆華梵雙舉。又說住前十心、信、
念、精進、定、慧、戒、迴向、護法、捨、願。又說二十四願偈，
亦說十不可悔戒。賢聖學觀品第三。謂十住名
習種性，十行名性種性，十向名道種性，十地名聖
種性，次等覺性，次妙覺性。又名六堅，又名六忍，又
名六慧，又名六定，又名六觀，又名六寶瓔珞。一銅
<pb n="164"/>
寶，二銀寶，三金寶，四琉璃寶，五摩尼寶，六水精寶。
并說六位所修諸行。釋義品第四。仍釋前十信，
及四十二位之義。佛母品第五。答敬首菩薩問
二諦義，并說小中大劫差別。因果品第六。明十
波羅密，各有三緣，及說七財，四攝，四辯，四依等為
因，二種法身為果。大眾受學品第七。佛復放光
集眾，囑文殊及善財等七大菩薩，各領大眾受學，
因分別三種受戒，及受戒儀式，由受戒故，次第入
於住、行、向、地、等妙覺中。集散品第八。三勸大眾
發菩提心，乃至再囑須受菩薩戒已，方可為說此
大法門。
此亦仍似華嚴部攝，智者大師，依此判別圓位
次，今因始終申明十重戒法，故南北皆歸律藏。
菩薩善戒經（九卷）　（一名菩薩地）　（南仕攝北辭）
劉宋中天竺沙門求那跋摩等譯
序品第一。與寶積中決定毘尼經同。善行性品
第二。發菩提心品第三。利益內外品第四。
真實義品第五。不可思議品第六。調伏品第
七。菩提品第八。菩提力性品第九。施品第
十。戒品第十一。忍品第十二。精進品第十
三。禪品第十四。慧品第十五。軟語品第十
六。供養三寶品第十七。三十七助道品第十
八。助菩提數法餘品第十九。功德品第二十。
如法住菩薩相品第二十一。如法住禪品第
二十二。如法住定心品第二十三。如法住生
菩薩地品第二十四。如法住畢竟地生品第一。
畢竟地攝取品第二。畢竟地畢竟品第三。
畢竟地行品第四。畢竟地三十二相八十種好
品第五。畢竟地住品第六。明十力，四無畏等，後
有優波離問結經名。
從第二品以下，並與瑜伽師地論中菩薩地同
意。彌勒菩薩宗此經成地論，而地持一經，又從
地論錄出別行，故仍與此大同也。
菩薩善戒經（一卷連前經）　（優波離問菩薩受戒法）
明六重，八重，及四十八輕，即上經戒品中別出，與
菩薩戒本，及羯磨文，大同小異。
佛說受十善戒經（一卷）　（南職北篤）
開元錄拾遺單本
十惡業品第一。佛為舍利弗說十惡業名，并示以
授十善戒法，身三、口四、意三、三番歸依而受，次授
八戒齋法。十施報品第二。頌歎不殺功德，次說
殺生十報，略歎不盜功德，次說偷盜十報，讚歎不
婬有五功德，次說婬有十過，頌歎不妄語等功德，
次說口四過惡業。
佛說十善業道經（五紙欠）　（南從北初）
唐于闐國沙門實叉難陀譯
佛為海龍王說一切法靡不由心，應修十善，遂廣
明十善功德，及攝一切佛法。
即方等部海龍王經中一品。
佛為娑伽羅龍王所說大乘法經（八紙半）　（南命北盡）
宋北印土沙門施護譯
與十善業道經同。
文殊師利問經（二卷）　染
蕭梁扶南國沙門僧伽婆羅譯
序品第一。佛住耆闍崛山與比丘菩薩眾俱。菩
薩戒品第二。與沙彌十戒同。不可思議品第三。
明如來不入涅槃。無我品第四。涅槃品第五。
般若波羅密品第六。有餘氣品第七。來去
品第八。中道品第九。世間戒品第十。亦即沙
彌十戒。出世間戒品第十一。明菩薩七聚。上
出世間戒品第十二。觀第一義也。菩薩受戒品
第十三。發菩提心也。字母品第十四。分別部
品第十五。明佛滅後，僧祇上座二部，共出二十部，
<pb n="165"/>
皆是大乘出，無是亦無非。雜問品第十六。設為
外道種種邪難求佛解釋。囑累品第十七。既囑
累已，復廣明在家過患，出家功德。次明念佛三昧，
得見餘世界佛，次明用供養華咒法。
佛說菩薩內戒經（一卷）　（南從北言）
劉宋中天竺沙門求那跋摩譯
佛以十五日說戒時，文殊請問初發意道俗菩薩，
當作何功德。佛為說十二時戒法。一歸依懺悔，
誓行六度，發三願，及行十法則。二受四十七戒。
三受佛法身般若，各二十因緣。四受二十因
緣行之，自知宿命。五受四禪法。六受般若三
昧法。七受菩薩三昧法。八受月三昧，平心行
之。九六根去惡為善，以六度教化一切。十外
如地，內如水。十一願一切眾生，各得其樂。十
二修六妙門，不住三乘果，次說十住菩薩，各有十
功德。
文多梵語，頗難解會。
佛藏經（四卷）　（南職北篤）
姚秦天竺沙門鳩摩羅什譯
諸法實相品第一。為舍利弗說畫空等十喻，喻如
來說一切法無生無滅，無相無為，令人信解，倍為
希有。念佛品第二。明無有分別，無取無捨，是真
念佛。念法品第三。念僧品第四。淨戒品第
五。明破戒比丘，成就十憂惱箭，必墮惡道。淨法
品第六，明迦葉佛預記釋迦佛法中多受供養，故
法當疾滅，譬如諸盲為賊所誑，墮於深坑。往古
品第七，明大莊嚴佛滅後，眾分五部，一解正法者，
即今滿慈子，四說邪法者，久墮地獄，今出為調達
等。淨見品第八。明釋迦曾於過去歷侍多佛，以
有所得故，不獲受記，至錠光佛時，悟無生忍，乃得
受記。了戒品第九。明三種人不喜聞此經，一破
戒，二增上慢，三不淨說法，及貪著我者，次明白毫
相光一分，能供如法修道比丘，比丘不必愁慮四
事，但當一心辦道。囑累品第十。具明末世不如
法事，并囑累竟，魔王憂惱啼哭，以佛預為之防，不
能破正法故，佛更說偈，以結前義。
優婆塞戒經（七卷）　（南攝北定）
北涼中天竺沙門曇無讖譯
集會品第一。善生長者述外道禮六方法。佛告以
六波羅密，兼示以一切法無性，發菩提心，持八重
六重，名出家在家菩薩。發菩提心品第二。悲
品第三。解脫品第四。三種菩提品第五。謂聲
聞菩提，緣覺菩提，諸佛菩提，亦名從聞思修得。
修三十二相業品第六。發願品第七。名義菩
薩品第八。義菩薩心堅固品第九。自利利他
品第十。自他莊嚴品第十一。二莊嚴品第十
二。即福德，智慧。攝取品第十三。受戒品第十
四。明在家六重二十八輕戒，須六月中淨四威儀，
乃於二十僧中授之。淨戒品第十五。明受戒後
種種法要，三法，四法等。息惡品第十六。供養
三寶品第十七。六波羅密品第十八。雜品第
十九。具明布施如法不如法，清淨不清淨事。淨
三歸品第二十。八戒齋品第二十一。五戒品
第二十二。尸波羅密品第二十三。業品第
二十四。即十善十惡。羼提波羅密品第二十五。
毘離耶波羅密品第二十六。禪波羅密品第二
十七。般若波羅密品第二十八。
佛說法律三昧經（七紙欠）　（南從北初）
吳月支國優婆塞支謙譯
佛於摩竭提國，先說十二自燒，次為阿難說雖發
大意，有四事墮落。次因舍利弗自責昔非，為說大
乘法要。次為勇聲菩薩，分別聲聞禪，緣覺禪，如來
禪，五通仙人禪之不同。
<pb n="166"/>
清淨毘尼方廣經（一卷）　仝上
姚秦天竺沙門鳩摩羅什譯
佛住耆闍崛山，寂調伏音天子思見文殊。佛放白
毫藏光，從寶相佛國召來，與十千菩薩俱，文殊與
天子問答第一義諦，及彼土聲聞所證大法。有四
眾各五百人，及五千天子，因欲往彼土作聲聞眾，
而發大心，得往生記。又問答聲聞菩薩律行不同，
及種種法門，因明菩薩住五無間，成無上道，謂從
初發意中間，大心，大慈悲，大捨，分證，滿證，皆悉無
間，直至成佛。於是問答持此經眾義，又總約大悲，
別約六度，明煩惱成菩提義。佛乃讚印。及釋迦葉
疑，後文殊以神力教示彼土菩薩，於此土眾生而
發大願。
佛說文殊師利淨律經（一卷）　（南從北言）
西晉月支國沙門竺法護譯
與上經同，分作四品，而菩薩五無間以下諸文
俱闕，天子名寂順律音。
寂調音所問經（一卷）　（一名如來所說清淨調伏經）　（南從北定）
劉宋沙門釋法海譯
亦同上經。
佛說文殊悔過經（一卷）　仝上
西晉月支國沙門竺法護譯
佛在耆闍崛山，新學菩薩狐疑所蔽，有如來齊光
照燿菩薩，為之請問文殊。文殊為說懺悔，勸助，請
法，興供，迴向，發願，諸法。彼等皆得無生法忍，佛遙
聞而讚歎之。（勸助，即隨喜也。）
三曼陀颰陀羅菩薩經（六紙）　（南從北初）
西晉清信士聶道真譯
序品第一。佛在摩竭提國，文殊問三曼陀跋陀羅
菩薩，若人求菩薩道者，當作何施行，先總答之。
悔過品第二。願樂品第三。即隨喜。請勸品第
四。法行品第五。即迴向。譬福品第六。
菩薩藏經（九紙欠）　仝上
蕭梁扶南國沙門僧伽婆羅譯
佛在祇園。舍利弗問懺悔、隨喜、勸請、迴向之法。佛
具答之。初明十世界十佛，令結壇受持，後明過去
大光明聚如來時，佛為竭伽陀天女，受持此經，即
轉女身，若女人聞此如來名者，即不更受女身。
舍利弗悔過經（四紙）　仝上
後漢安息國沙門安世高譯
大乘三聚懺悔經（一卷）　（南從北定）
隋北天竺沙門闍那崛多及笈多等譯
二經皆同上，而悔過經文太略。
佛說淨業障經（一卷）　（南職北篤）
開元附秦錄
佛住毘舍離庵羅樹園。無垢光比丘入城乞食，被
婬女所咒，犯根本戒，生大憂悔。見文殊師利菩薩，
將至佛所，佛為說無性之法，發心得記，因廣說淨
業障法。又說過去無垢光佛滅後，有勇施比丘犯
根本戒，得聞深法，頓發大心，今已成佛。
佛說善恭敬經（六紙欠）　（南效北良）
隋北天竺沙門闍那崛多譯
說教他功德，及示事師軌式。
佛說正恭敬經（四紙餘）　仝上
元魏北天竺沙門佛陀扇多譯
與上經同，但示事師軌式。
佛說大乘戒經（一紙）　（南履北臨）
宋北印土沙門施護譯
佛在祇園說，文簡義切，最宜流通。
菩薩戒羯磨文（五紙餘）　（南職北篤）
彌勒菩薩說　唐大慈恩寺沙門釋玄奘譯
受戒羯磨第一。懺罪羯磨第二。得捨差別第
三。（出瑜伽師地論。）
<pb n="167"/>
菩薩戒本經（一卷）　仝上
慈氏菩薩說　北涼中天竺沙門曇無讖譯
此即半月半月誦戒本也，此譯最善。
菩薩優婆塞五戒威儀經（一卷）　（南從北言）
劉宋中天竺沙門求那跋摩譯
與上經同，而後附有禮佛，發願，受繩床等，諸法。
菩薩戒本（一卷）　（南職北篤）　（有靜邁序）
唐大慈恩寺沙門釋玄奘譯
與上經同，而中有開性罪之八條。
菩薩受齋經（二紙餘）　（南從北初）
西晉清信士聶道真譯
先明三歸悔過，次明當護十念，次明有十戒，次明
解齋法，迴向淨土。
菩薩五法懺悔經（一紙半）　仝上
開元附梁錄
五悔各作偈語，而無序及流通，蓋西土聖賢撰述
也。
閱藏知津卷第三十二

<sarticle><article>閱藏知津卷第三十三</article></sarticle>
北天目沙門釋智旭彙輯
<other>小乘律藏</other>
述曰：「毘尼一藏，元不局於聲聞，但大必兼小，小
不兼大。今約當分，且屬聲聞，實則大小兩家之
所共學。而菩薩比丘，紹佛家業，化他為務，尤不
可不精通乎此也。」
四分律藏（六十卷）　（南訓入奉母儀諸姑北業所基籍甚無）
姚秦罽賓國沙門佛陀耶舍共竺佛念譯
第一分比丘戒。（二十一卷）
第二分比丘尼戒。受戒犍度。說戒犍度。（共十五卷）
第三分安居犍度。自恣犍度。皮革犍度。衣
犍度。藥犍度。迦絺那衣犍度。拘睒彌犍度。
瞻波犍度。訶責犍度。人犍度。覆藏犍度。
遮犍度。破僧犍度。滅諍犍度。比丘尼犍
度。法犍度。（共十三卷）
第四分房舍犍度。雜犍度。五百結集法。七
百結集毘尼。調部毘尼。毘尼增一。（共十一卷）
四分戒本（一卷）　（南姑北外）
姚秦罽賓國沙門佛陀耶舍譯
四分戒本（一卷）　仝上　（前有序）
唐西太原寺沙門釋懷素依律集出
比丘尼戒本（一卷）　（南叔北外）
唐西太原寺沙門釋懷素依律集出
曇無德律部雜羯磨（一卷北作二卷）　（南猶北受）
曹魏天竺沙門康僧鎧譯
羯磨（二卷）　（南猶北婦）　（出曇無德律部）
曹魏沙門釋曇諦集
四分比丘尼羯磨法（一卷）　（南猶北卑）
劉宋中天竺沙門求那跋摩譯
四分僧羯磨（三卷北作五卷）　（南子北卑）
唐西太原寺沙門釋懷素集
尼羯磨（三卷北作五卷）　（南子北榮）
唐西太原寺沙門釋懷素集
摩訶僧祇律（四十卷北作四十六卷）　（南政存以甘棠北攝職從政存）
東晉迦維羅衛國沙門佛陀跋陀羅共法顯
譯
初明四棄法（五卷）。二明十三事。三明二不定法（共三卷）。
四明三十事（四卷）。五明九十二事（八卷餘）。六明四事。七
明眾學事。八明滅諍法（共一卷半）。九雜誦跋渠，明受戒
治罪，乃至一切僧中雜事（共十一卷）。十威儀法（二卷）。比丘
尼毘尼（五卷）。
波羅提木叉僧祇戒本（一卷）　（南貴北外）
東晉迦維羅衛國沙門佛陀跋陀羅譯
<pb n="168"/>
比丘尼僧祇律波羅提木叉戒經（一卷）　（南婦北隨）
東晉平陽沙門釋法顯共覺賢譯
彌沙塞部五分律（三十卷）　（南隨外受傅北而益詠）
劉宋罽賓國沙門佛陀什共竺道生譯
初分。比丘律（十卷）。第二分。尼律。（四卷）
第三分。初受戒法。二布薩法。三安居法。四
自恣法。五衣法。六皮革法。七藥法。八食
法。九迦絺那衣法。（共八卷）
第四分。初滅諍法。二羯磨法。（共二卷）
第五分。初破僧法。二臥具法。三雜法。四威
儀法。五遮布薩法。六別住法。七調伏法。
八毘尼法，明比丘尼受戒事。九五百集法。十
七百集法。（共六卷）
五分戒本（一卷）　（亦云彌沙塞戒本）　（南棠北外）
蕭梁建初寺沙門釋明徽集
五分比丘尼戒本（一卷）　（南叔北外）
集人同上
彌沙塞羯磨本（一卷北作二卷）　（南叔北隨）
唐天水沙門釋愛同錄
十誦律（五十八卷）　（南去而益詠樂殊貴北誠美慎終宜令榮）
姚秦罽賓國沙門弗若多羅鳩摩羅什共譯
初誦六卷（四事至三十事之前十事。）第二誦七卷（三十事之後二十事，
至九十事之前四十事。）第三誦七卷（九十事之後五十事，乃至七滅諍法。）
第四誦八卷。受具足法第一。布薩法第二。自
恣法第三。安居法第四。皮革法第五。醫藥
法第六。衣法第七。
第五誦七卷。迦絺那衣法第一。俱舍彌法第二
（佛在俱舍彌時諸羯磨事）。瞻波法第三（佛在瞻波國時諸羯磨事）。苦切
羯磨法第四（梵云，那般荼盧伽法）。二篇悔法第五。順行
法第六。遮法第七。臥具法第八。諍事法第
九（廣明滅諍法）。
第六雜誦五卷。第七誦尼律五卷。第八誦增
一法四卷。第九誦優波離問四卷。第十善誦
四卷。
十誦毘尼序（三卷）　（南貴北婦）
東晉罽賓國沙門卑摩羅叉續譯
十誦比丘戒本（一卷）　（南傅北外）
姚秦天竺沙門鳩摩羅什譯
十誦比丘尼戒本（一卷）　仝上
劉宋燉煌沙門釋法穎集出
大沙門百一羯磨法（一卷）　（南叔北外）
附宋錄
十誦羯磨比丘要用（一卷）　（南叔北受）
劉宋吳國沙門釋僧璩依律撰出
薩婆多毘尼毘婆沙（八卷）續（一卷）　（南氣北夫）　（前有序）
附三秦錄
薩婆多毘尼摩得勒伽（十卷）　（南懷北下）
劉宋天竺沙門僧伽跋摩譯
已上皆屬十誦。十誦雖云即薩婆多，實與薩
婆多不全同也。
根本說一切有部毘奈耶（五十卷）　（南賤禮別尊卑北竟學優登仕）
根本說一切有部苾芻尼毘奈耶（二十卷）　（有御製序）　（南
上和北貴賤）
根本說一切有部毘奈耶雜事（四十卷）　（南下睦夫唱北以甘棠去）
根本說一切有部毘奈耶破僧事（二十卷）　（南連枝北樂殊）
根本說一切有部尼陀那（五卷）　目得迦（五卷）　（南婦北睦）
根本說一切有部百一羯磨（十卷）　（南伯北和）
根本說一切有部戒經（一卷）　（南傅北初）
根本說一切有部苾芻尼戒經（一卷）　（南傅北隨）
根本說一切有部毘奈耶尼陀那目得迦攝頌雜事
攝頌（一卷）　（南比北唱）
根本薩婆多部律攝（十四卷）　（南兒孔北尊卑）尊者勝友造
根本說一切有部毘奈耶頌（三卷）　（南比北婦）
<pb n="169"/>
尊者毘舍佉造
已上十一律並唐大薦福寺沙門釋義淨譯
根本說一切有部出家授近圓羯磨儀軌（一卷）　（南交
北夫）
苾芻習略法（一卷）　仝上
二種並元帝師苾芻拔合思巴集
戒因緣經（十卷）　（南兄北上）
姚秦涼州沙門竺佛念譯
解脫戒本經（一卷）　（有僧昉序出迦葉毘部）　（南傅北初）
元魏中天竺婆羅門瞿曇般若流支譯
善見毘婆沙律（十八卷）　（南弟同北禮別）
蕭齊西域沙門僧伽跋陀羅譯
毘尼母經（八卷）　（亦名毘尼母論）　（南交北唱）
附秦錄
佛阿毘曇經（二卷）　同
陳優禪尼國沙門真諦譯
舍利弗問經（十三紙半）　（南子北隨）
東晉錄失譯人名
優波離問經（一卷）　（南叔北隨）
劉宋中天竺沙門求那跋摩譯
佛說目連所問經（二紙欠）　（南盡北則）
宋中印土沙門法天譯
犯戒罪輕重經（一紙半）　（南比北初）
後漢安息國沙門安世高譯
與上經同。
迦葉禁戒經（二紙餘）　仝上
劉宋居士沮渠京聲譯
律二十二明了論（一卷）　（南孔北唱）
正量部佛陀多羅多法師造
陳優禪尼國沙門真諦譯
大比丘三千威儀（二卷）　（南孔北別）
後漢安息國沙門安世高譯（僧祐云失譯人名）
沙彌十戒法并威儀（一卷）　（南叔北婦）　（前有序）
附東晉錄
沙彌威儀（八紙餘）　（南叔北受）
劉宋中天竺沙門求那跋摩譯
前七十威儀同。
佛說沙彌十戒儀則經（三紙半）　（南忠北則）
宋北印土沙門施護譯
攝頌沙彌戒品威儀，共計七十二頌。
沙彌尼戒經（四紙欠）　（南子北隨）
今在漢錄
沙彌尼離戒文（三紙餘）　（南叔北受）
失譯人名
佛說優婆塞五戒相經（一卷）　（南比北初）
劉宋中天竺沙門求那跋摩譯
佛在迦維羅衛國，淨飯王請為優婆塞分別五戒
可悔不可悔者，令識戒相，使無疑惑。佛言：我久欲
與優婆塞分別五戒，若受持不犯，當成佛道。若犯
而不悔，常在三塗。因於比丘眾中，次第說五戒輕
重可悔不可悔相。
佛說戒消災經（三紙）　仝上
吳月支國優婆塞支謙譯
持歸戒人，鬼神畏避。二人受五戒，同四百九十八
人見佛，皆得證果。
佛說大愛道比丘尼經（二卷）　（南比北隨）
北涼錄失譯人名
佛說苾芻五法經（四紙餘）　（南盡北則）
宋中印土沙門法天譯
說五法得離依止等，及說戒七種差別。
佛說苾芻迦尸迦十法經（二紙半）　仝上譯人同上
說具足慚愧多聞等十法，得為人師。
佛說五恐怖世經（一紙）　當
<pb n="170"/>
劉宋居士沮渠京聲譯
說末世不遵戒律，諸恐怖事。
佛說齋經（三紙）　（南福北緣）
吳月支國優婆塞支謙譯
說六齋日受八支五念法亦收入阿含部。
附疑似雜偽律
佛說目連問戒律中五百輕重事經（一卷）　（南猶北隨）
西晉錄失譯人名
唯首品即犯戒罪輕重，并目連所問二經，下諸
品，與五部律，及諸律論，俱多矛盾。曾於毘尼集
要卷首稍辨之。
閱藏知津卷第三十三
　　　（比丘乾照一兩五錢　　淨然三錢
　　　　　見朴　旭恒各一兩澹之二錢
　　　比丘融修兩藥峰　恒慧各五錢
　　　　　靈源　以德各一兩）

<sarticle><article>閱藏知津卷第三十四</article></sarticle>
北天目沙門釋智旭彙輯
<other>大乘論藏　釋經論第一之一</other>
十住毘婆沙論（十五卷）　（南志滿北規仁）　（亦曰十生論）
龍樹菩薩造　姚秦天竺沙門鳩摩羅什譯
序品第一。入初品第二。地相品第三。淨地
品第四。釋願品第五。發菩提心品第六，分別
七因緣發心。調伏心品第七，因上品說三發心
必成，餘四不必成。問答廣明成不成法，有五四合
為二十法，是失菩提心，轉此法修習行，世世不忘
菩提心。阿惟越致相品第八。易行品第九，廣
明念十方佛，及阿彌陀佛，過去七佛，未來彌勒佛，
三世諸佛諸大菩薩等，以求阿惟越致。除越品
第十，復明於諸佛所，應修懺悔，勸請隨喜，迴向。
分別功德品第十一，明六時懺悔等所有功德。
分別布施品第十二。分別法施品第十三。歸
命相品第十四，明歸依三寶義。五戒品第十五。
知家過患品第十六。入寺品第十七，明齋日
宜受八戒，及親近持淨戒者，亦不應於破戒比丘
生輕恚心，但應生憐愍心。共行品第十八，謂在
家出家菩薩所共行法。四法品第十九，明八種
四法應遠離，八種四法應修習，乃至十法能淨治
初地。念佛品第二十，明般舟三昧，念佛相好。
四十不共法品第二十一，次明念佛功德法身，略
說有四十種。四十不共法中難一切智人品第
二十二，問家種種難佛非一切智，一一答釋。四
十不共法中善知不定品第二十三。讚偈品第
二十四，以偈讚佛四十不共法，成念佛三昧。助
念佛三昧品第二十五，明二種四法，能生般舟三
昧；又明在家菩薩有二十法，出家菩薩有六十法，
又餘助法有五十。譬喻品第二十六，釋經中導
師喻，喻菩薩通達地法。略行品第二十七。一不
放逸，二不放逸，及智慧。三戒、心、慧。四諦、捨、滅、慧。五
五根。六六度。七七正法：信、慚、愧、聞、精進、念、慧。八大
人覺：少欲、知足、遠離、精進、念、定、慧、樂不戲論。九大
忍：大慈、大悲、慧、念、堅心、不貪、不恚、不癡。十十善道。
如是等法，菩薩應生，生已，應守護，守護已，應增長，
又應遠離惡法。所謂一放逸。二貪聲聞辟支佛地。
三憎諸菩薩。憎菩薩所行，憎甚深大乘經。四諂曲、
急性、無慈、愍。五貪欲、瞋恚、睡眠、調戲、疑。六慳貪、破
戒、瞋恚、懈怠、調戲、愚癡。七樂多事務，樂多讀誦，樂
睡眠，樂語說，貪利養，常欲令人喜，迷悶於道，心隨
愛行。八邪見、邪思惟、邪語、邪業、邪命、邪方便、邪念、
邪定。九不聞無上菩提，聞已不信，若信不受。若受
不誦持，若誦持不知義趣，若知不說，若說不如說
行，若行不常，若常行不能善行。十即十不善道。又
<pb n="171"/>
成就三十二法，乃名菩薩。分別二地業道品第
二十八。分別聲聞辟支佛品第二十九，明十善
道，令何等眾生至二乘地。大乘品第三十，明菩
薩修十善，道勝於一切。護戒品第三十一，明十
善十惡果報，及明六十五分尸羅。解頭陀品第
三十二，明十二行，各有十功德利。助尸羅果品
第三十三，明六種四法，能淨尸羅。又四種似尸羅
而破尸羅。慎莫為之。一說有我。二不離身見。三見
諸法定有。四聞諸行無生相，心則驚畏，又沙門有
四，應學第四沙門，不應為三。謂一者形色相沙門。
二者威儀矯異沙門。三者貪求名利沙門。四者真
實行沙門。讚戒品第三十四。戒報品第三十
五，謂常作轉輪聖王。
按此論，是釋華嚴十地品之初二地也。
十地經論（十二卷）　（南惻造北離節）　（前有序）
天親菩薩造　元魏北天竺沙門菩提留支
譯
釋華嚴十地品，具有經文（論初論末，皆云佛成道二七日說）。
大方廣佛華嚴經入法界品四十二字觀（六紙欠）　（南竟
北隸）
唐北天竺沙門大廣智不空譯
具出經文，及梵字四十二。
彌勒菩薩所問經論（七卷）　（南造北顛）
元魏北天竺沙門菩提流支譯
即釋大寶積經第四十一會，法義甚詳（先經次論）。
大寶積經論（四卷）　（南弗北虧）譯人同上
釋寶積第四十三會。
無量壽經優波提舍（七紙欠）　（南次北顛）
婆藪盤豆菩薩造　元魏北天竺沙門菩提
留支譯
天親菩薩，明修五念門，得生安樂國土，見阿彌陀
佛。一者禮拜。二者讚歎。三者作願。四者觀察。五者
迴向。
寶髻經四法優波提舍（一卷）　（南弗北靜）
天親菩薩造　元魏烏萇國沙門毘目智仙
等譯
釋大方等大集經之第十分。
轉法輪經優波提舍（九紙）　仝上
天親菩薩造　譯人同上
佛住耆闍崛山，告智員大海樂說辯才菩薩言：有
二種住持，如來轉法輪。一者眾生住持。二者法住
持。遂設十四難，然後一一解釋。
三具足經優波提舍（一卷）　（南造北節）
天親菩薩造　譯人同上
佛住毘舍離大林精舍，告無垢威德大力士言：菩
薩有三具足。一者施具足。二者戒具足。三者聞具
足。翻譯記云：天親菩薩，慈心開示，唯顯經義，弗
釋章句，是故名為優波提舍。
佛地經論（七卷）　（南次北節）
親光等菩薩造　唐大慈恩寺沙門釋玄奘
譯
經是佛住淨土，為妙生菩薩說五種法，攝大覺地。
所謂清淨法界，大圓鏡智，平等性智，妙觀察智，成
所作智，論釋法相，最為詳明。
勝思惟梵天所問經論（三卷）　（南離北弗）
元魏北天竺沙門菩提留支譯
有論無經，文來未盡。
文殊師利菩薩問菩提經論（二卷）　（一名伽耶山頂經論）　（南離北弗）
天親菩薩造　譯人同上
有經有論。
略述金剛頂瑜伽分別聖位修證法門（十二紙）　（南優北鍾）
唐北天竺沙門大廣智不空譯
說瑜伽自性三十七聖位，所謂十六菩薩，八方內
<pb n="172"/>
外大護，及法界身。
大樂金剛不空真實三昧耶經般若波羅密多理趣
釋（二卷）　（南竟北稿）譯人同上
釋本經字句，理趣，種種表法義門。
般若波羅密多理趣經大安樂不空三昧真實金剛
菩薩等一十七聖大曼荼羅義述（二紙半）　（南竟北隸）
大興善寺三藏阿目佉金剛依釋略序
述金剛菩薩名義表法之句。
瑜伽金剛頂經釋字母品（二紙欠）　（南取北止）
唐北天竺沙門大廣智不空譯
釋遏阿等五十字門義。
仁王般若陀羅尼釋（六紙餘）　（南學北杜）譯人同上
諸教決定名義論（三紙半）　（南壁北古）
聖慈氏菩薩造　宋北印土沙門施護譯
明一切教中諸根本字，彼如實義，所謂唵字最為
上首，及吽字阿字等，即三身及金剛三業等。
聖佛母般若波羅密多九頌精義論（七紙半）　仝上
勝德赤衣菩薩造　宋北印土沙門施護譯
佛母般若波羅密多圓集要義論（二紙半）　（南書北星）
大域龍菩薩造　宋北印土沙門施護譯
金剛頂瑜伽中發阿耨多羅三藐三菩提心論（六紙餘）
　（亦名瑜伽總持教門說菩提心觀行修持儀）　（南壁北迴）
唐北天竺沙門大廣智阿闍梨譯似即自述。
事師法五十頌（二紙半欠）　（南優北言）
宋西夏沙門日稱等譯
馬鳴菩薩依秘密教略出。
大智度論（一百卷）　（有僧叡序）　（南友投分切磨箴規仁慈隱北傅訓入奉母儀諸姑伯叔）
龍樹菩薩造　姚秦北天竺沙門鳩摩羅什
譯
緣起論（半卷）。釋初品（盡三十四卷）。釋摩訶般若波羅
密經九十品，惟初品具譯全釋，故有三十四卷，餘
皆什師十倍略之，取其足以開釋文意而已。
金剛般若波羅密經論（三卷）　（亦名金剛能斷般若）　（南次北受）
無著菩薩造　隋南天竺沙門達磨笈多譯
成立七種義句，一種性不斷，謂護念付囑。二發起
行相，謂問答住降。三行所住處，有十八種，略為八
種。四對治，謂十八住中各有二種對治。五不失，謂
離增益損減二邊，如經中處處云即非是名等。六
地。謂十六處，顯示信行地，證道住處。是淨心地，後
上求佛地七立名，謂金剛能斷義。
能斷金剛般若波羅密多經論頌（七十七偈）　（南次北顛）
無著菩薩造　唐大薦福寺沙門釋義淨譯
金剛般若波羅密經論（三卷）　（南弗北受）
天親菩薩造　元魏北天竺沙門菩提留支
譯
釋經，及無著頌斷二十七疑。
能斷金剛般若波羅密多經論釋（三卷）　（南弗北虧）
無著菩薩造頌　世親菩薩造釋　唐大薦
福寺沙門釋義淨譯
與上同本，而不列經文，後附略明般若末後一
頌讚述，即義淨作。
金剛般若波羅密經破取著不壞假名論（二卷）　（南離北弗）
功德施菩薩造　唐中印度沙門地婆訶羅
譯
妙法蓮華經優波提舍（二卷）　（南離北虧）
元魏北天竺沙門菩提留支共曇林等譯
婆藪盤豆菩薩（此云天親）。廣釋序品，及方便品，略釋七
喻等。
妙法蓮華經論優波提舍（二卷）　仝上
元魏中天竺沙門勒那摩提共僧朗等譯
與上論同。
大般涅槃經論（九紙餘）　（南弗北顛）
元魏沙門達磨菩提譯
<pb n="173"/>
婆藪盤豆菩薩，釋迦葉菩薩所問偈。
涅槃本有今無偈論（與上仝卷）
陳優禪尼國沙門真諦譯
天親菩薩造，兼釋諸行無常偈。
遺教經論（一卷）　（南離北顛）
天親菩薩造　陳優禪尼國沙門真諦譯
述曰：「此經本是小機所見，屬阿含部。而天親以
七分解釋，建立菩薩所修行法，則是開小成大。」
閱藏知津卷第三十四

　　　（比丘恒圓　寶光　本光　若水
　　　　　融石　石隱　以樸　匯白
　　　　　各三錢玉成　允宗　契石
　　　　　問西三錢五分）

<sarticle><article>閱藏知津卷第三十五</article></sarticle>
北天目沙門釋智旭彙輯
<other>大乘論藏　釋經論第一之二</other>
大方廣佛華嚴經疏（四十卷北作六十卷）　（南頗牧用軍最北用軍最精宜威）
唐清涼山大華嚴寺沙門澄觀述
將釋經義，總啟十門。第一起教因緣，謂因緣各開
十義。第二藏教所攝，謂三藏中，正經藏攝，亦攝餘
二，於二藏中，菩薩藏攝。又權不攝此，此兼攝權，於
五教中，唯圓教攝，此亦攝餘。第三義理分齊，略顯
四門，一所依體事，二攝歸真實。三彰其無礙。四周
遍含容，又各十門，以顯無盡。第四教所被機。前五
揀非器，後五彰所為。五揀非器者，一無信非器。二
違真非器。三乖實非器。四陜劣非器。五守權非器。
五顯所為者，一正為一乘圓機。二兼為信向成種。
三引為權教菩薩。四權為二乘。五遠為凡夫外道
闡提。第五教體淺深，略明十體。一音聲，二名句文。
三通取四法。四通攝所詮。五諸法顯義。六攝境唯
心。七會緣入實。八理事無礙。九事事無礙。十海印
炳現。後二正是經宗，融取前八，無所遺矣。第六宗
趣通別，總為十宗。一我法俱有。二法有我無。三法
無去來。四現通假實。五俗妄真實。六諸法但名。七
三性空有。八真空絕相。九空有無礙。十圓融具德。
今經以因果緣起理實法界不思議為宗。第七部
類品會。一彰本部。二顯品會。三明支類。四辨論釋。
第八傳譯感通。第九總釋經題。初解經題。二明品
稱。解經題中十門分別。一通顯得名。二對辨開合。
三具彰義類。四別釋得名。五展演無窮。六卷攝相
盡。七展卷無礙。八以義圓收。九攝歸一心。十泯同
平等。第十別解文義，亦有十例。一本部三分科。二
問答相屬科。三以文從義科。四前後襵疊科。五前
後鉤鎖科。六隨品長分科。七隨其本會科。八本末，
大位科。九本末遍收科。十主伴無盡科。此後乃隨
文科釋。
華嚴經隨疏演義鈔（六十卷北作九十卷）　（南精至丹北沙至禹）
即清涼山澄觀自釋前疏。
大方廣佛華嚴經疏鈔（三十卷）　稷稅熟
即前疏中懸談合鈔別行。
華嚴一乘教義分齊章（三卷北作四卷）　（南丹北跡）
唐京大薦福寺沙門法藏述
開釋如來海印三昧一乘教義，略作十門建立。一
乘第一。教義攝益第二。古今立教第三。分教開宗
第四。乘教開合第五。起教前後第六。決擇其意第
七。施設異相第八。所詮差別第九。義理分齊第十。
華嚴經指歸（一卷）　（南青北跡）
唐京大薦福寺沙門法藏述
一說經處。二說經時。三說經佛。四說經眾。五說經
儀。六辨經教。七顯經義。八釋經意。九明經益。十示
經圓。於十門中，各明十意。
<pb n="174"/>
華嚴經明法品內立三寶章（二卷）　仝上
唐京大薦福寺沙門法藏述
一三寶章。略作八門。二流轉章，略作十門。三法界
緣起，略陳四門。四圓音章，略作四門。五法身章，四
門分別。六十世章，義作二門。七玄義章，又分十門。
大方廣圓覺修多羅了義經略疏之鈔（三十卷）　（前有宗密經序）
治本於。
唐終南山草堂寺沙門宗密述
將釋此經，十門分別。一教起因緣。二藏乘分攝。三，
權實對辨。四分齊幽深。五所被機宜。六能詮體性。
七宗趣通別。八修證階差。九通釋名題。十別解文
義。
佛說阿彌陀經疏（七紙）　（南青北百）
唐新羅國沙門元曉述
三門分別。初述大意。二釋經宗致。三入文釋。（正宗分中，
以發菩提心，釋多善根福德因緣，名為正行，一日乃至七日持名，名為助行。）
佛說觀無量壽佛經疏（一卷）　（南法北約）
陳隋天台智者大師說
此經以心觀為宗，實相為體，所言佛說觀無量壽
佛者，佛是所觀勝境，舉正報以收依果，述化主以
包徒眾，觀雖十六，言佛便周也，從能說，所說人以
立名，以心觀淨，則佛土淨，為經宗致，生善滅惡，為
經力用。大乘方等而為教相，二藏明義，菩薩藏收。
漸頓悟入，此即頓教。從如是，訖清淨業處，為序分。
從爾時世尊放眉間光，訖諸天發無上道心，為正
說分。爾時阿難白佛下，訖經。為流通分。
楞伽阿跋多羅寶經註解（四卷今作八卷）　（北主南＆CB21802;）
維摩詰所說經註（六卷北作十卷）　（前有僧肇序）　務
維摩詰所說經疏（十卷）　（元朝藏中謙字號南北二藏並＆CB21802;）
　　　　　　記（六卷）　（元朝藏中謹字號南北二藏並＆CB21802;）
四教義（六卷）　（南弊北同）
天台山修禪寺沙門智顗撰
第一釋四教名，為五：一正釋。二覈定。三引證。四料
簡。五明經論用教多少不同。第二辨所詮。為四：一
約四諦理。二約三諦理。三約二諦理。四約一諦理
第三明四門入理，為五：一略辨四門相。二正明四
門入理。三悉檀起四門教。四約十法成門義。五信
法兩行四行不同。第四明判位不同。為六：一約三
藏教位，明淨無垢稱義。二約通教位，明淨無垢稱
義。三約別教位，明淨無垢稱義。四約圓教位，明淨
無垢稱義。五約五味以結成。六明經論教多少。第
五明權實。第六約觀心。第七通諸經論。此三科未
說，蓋是維摩詰經玄義少分也。
金光明經玄義（二卷）　（南遵北會）
天台智者大師說　門人灌頂錄
總釋五章，為二：初生起，二簡別。別釋五章，為五：初
釋名。又五：一通別。二翻譯。三譬喻。四附文釋。五當
體釋。後更約觀心釋。就第三譬喻中，先破舊解，次
為三意：一標十數。二釋十相。三簡十法。十數者，謂
三德，三寶，三涅槃，三身，三大乘，三般若，三菩提，三
佛性，三識，三道也。釋之與簡，具在本文。四附文釋
者，即指所詮事理名金光明，不約譬也。五當體釋
者，俗本無名，隨真立名，法性之法，可尊可貴。名為
金。此法性寂而常照，名為光。此法性大悲，能多利
益，名為明。即是金光明之法門也。後更約觀心釋
者，諸佛解脫，當於眾生心行中求也。還約十種三
法，始於三道，終於三德，一一不離現前一念之心，
具顯金光明法性，明六即位也。第二辨體，為三：
一釋名。二引證。三料簡。釋名者，法身法性，是經體
質，餘二在本文。第三明宗者，但用佛果為宗，何
者，法性常體，甚深微妙，若欲顯之，非果不克，當知
果是顯體之樞要也。第四明用，滅惡生善為經
力用。懺品滅惡，非不生善，讚品生善，非不滅惡。互
<pb n="175"/>
說一邊爾。空品雙導，懺不得空，惡不除滅。讚不得
空，善不清淨。四王品已下，護經使宣流通，還是生
善，攘災令去，還是滅惡也。第五判教相者，方等
滿字，通別通圓，約五味，則生酥攝。約四藏，則雜藏
攝。（四藏，謂聲聞藏，菩薩藏，佛藏，雜藏也。）
金光明經文句（六卷）　（南約北盟）
天台智者大師說　門人灌頂錄
判三分云：夫三段者。不可杜斷隔絕，序本序於正
通，序則有三義，正本正於序通，正亦三義。通本通
於正序，通亦三義。上中下語皆善故，又眾生得道，
根性不同，何容序無滋味，流通歇末耶！今從如是
我聞，入壽量品，訖天龍集信相菩薩室，為序段。從
爾時四佛下訖空品，正說段。從四王品下訖經，流
通段。序有三義：一次緒，謂如是我聞等。二敘述，謂
是時如來等。三發起，謂其室自然廣博等，正宗中，
壽量明常果為宗，常果契性，性即是體，二義宛然。
懺悔品滅惡，讚歎品生善，空品導成，即是經用也。
流通品凡為七意，四天王至散脂五品，明天王發
誓，勸獎人王，弘宣此經（一）。正論善集二品，明人王
弘經，天王祐助，亦是示往日弘經方軌（二）。鬼神品，
明聽經功德（三）。授記品，證聽經功德不虛（四）。除病
流水二品，引昔聽經之功德，證今護持之非謬（五）。
捨身品，引昔行經不惜軀命，戒勸師弟勿吝法財
（六）。讚佛品，明諸菩薩稱揚佛法，能宣所宣，利益深
重（七）。
盂蘭盆經疏（一卷）　（南青北百）
唐充國沙門宗密述
一教起所因。二藏乘所攝。三辨定宗旨。四正解經
文。然以大乘法門，判作人天乘攝，可謂深經淺解，
未免墮依文解義之咎矣。
首楞嚴經義海（三十卷）　（前有曾懷咸輝二序）　（南九州禹北剪頗牧）
宋長水沙門子璿集義疏注經并科　泐潭
沙門曉月標指要義　吳興沙門仁岳集解
　福唐沙門咸輝排經入注
十門分別：一教起因緣。二藏乘分攝。三教義分齊。
四所被機宜。五能詮體性。六所詮宗趣。七教跡前
後。八傳譯時年。九通釋名題。十別解文義。
大佛頂首楞嚴經會解（二十卷）　綿邈
師子林沙門惟則，集九家解，并為補註。一興福愨。
二資中沇。三真際節。四檇李敏。五長水璿。六孤山
圓。七吳興岳。八泐潭月。九溫陵環。
請觀音經疏（一卷）　（南煩北法）
天台智者大師說　弟子頂法師記
從人法以為名，靈知寂照法身為體，感應為宗，救
危拔苦為用，大乘為教相。從如是，至令得無患，是
序分。從爾時佛告，至生諸佛前，名正宗分。從佛說
是已，訖文。名流通分。
大方廣圓覺修多羅了義經疏（四卷）　（南石北＆CB21802;）
唐終南山草堂寺沙門宗密述
閱藏知津卷第三十五

<sarticle><article>閱藏知津卷第三十六</article></sarticle>
北天目沙門釋智旭彙輯
<other>大乘論藏　釋經論第一之三</other>
金剛般若經疏（一卷）　（南法北會）
天台智者大師說
法譬標名，若見諸相非相，即見如來，是經正體。約
實相慧，行無相檀，如人有目，日光明照，見種種色。
是因，諸相非相，是果。此之因果，同約實相為宗，破
諸相惑，顯出功能，亦自無滯，即力用也。教相可知，
三分亦易可知。
金剛經疏論纂要（三卷）　農
唐大興福寺沙門宗密述　宋長水沙門子
<pb n="176"/>
璿重治
科經約天親，釋義兼無著，傍及餘論疏，但可云纂，
亦自云要。
釋金剛經刊定記（七卷）　農
宋長水沙門子璿錄
石壁於纂要，別為廣錄，今師病其繁長，更為刊定。
仁王護國般若經疏（五卷）　（南韓北同）　（前有晁說之序）
天台智者大師說　門人灌頂記
人法為名，實相為體，自行因果為宗，權實二智為
用，大乘熟酥為教相。序品為序分，觀空下六品為
正說分。囑累品為流通分。若望經文，受持品末，佛
告月光下，即是流通。
般若波羅密多心經略疏（九紙）　（南青北百）
沙門法藏述
五門分別：一教興。二藏攝。三宗趣。四釋題。五解文。
般若波羅密多心經集註（一卷）　（南石北＆CB21802;）　（前有御製序）
明天界寺僧宗泐演福寺僧如⿰王巳同集
共集賢首，孤山，古雲，佛海，四家註疏。
妙法蓮華經玄義（二十卷）　（南寔寧北密勿）　（前有私記緣起）
智者大師說　門人灌頂錄
序曰：妙者，妙名不可思議也。法者，十界十如權實
之法也。蓮華者，譬權實法也。良以妙法難解，假喻
易彰，況意多端，略擬前後，合成六也：一為蓮故華，
譬為實施權。二華敷，譬開權，蓮現，譬顯實。三華落，
譬廢權，蓮成，譬立實，又蓮譬於本，華譬於跡，從本
垂跡，跡依於本。二華敷，譬開跡，蓮現，譬顯本。三華
落，譬廢跡，蓮成，譬立本。是以先標妙法，次喻蓮華。
蕩化城之執教，廢草庵之滯情，開方便之權門，示
真實之妙理，會眾善之小行，歸廣大之一乘。上中
下根皆與記莂，又發眾聖之權巧，顯本地之幽微，
故增道損生，位鄰大覺，一期化導，事理俱圓，蓮華
之譬，意在斯矣。
釋名第一，辨體第二。明宗第三。論用第四。判教第
五。釋此五章，有通有別，通則七番共解，別則五重
各說。○通七番者：一標章。二引證。三生起。四開合。
五料簡。六觀心。七會異。標章令易憶持，起念心故。
引證據佛語，起信心故。生起使不雜亂，起定心故。
開合料簡會異等，起慧心故。觀心即聞即行，起精
進心故。五心立，成五根，排五障，成五力，乃至入三
脫門。略說七重共意如此。廣解五章者，一一廣起
五心，五根，令開示悟入佛之知見耳。標章，乃至料
簡，具如全文。六觀心者，從標章至料簡，悉名觀心，
心如幻燄，但有名字，名之為心，適言其有，不見色
質，適言其無，復起慮想，不可以有無思度，故名心
為妙。妙心可軌，稱之為法。心法非因非果，能如理
觀，即辦因果，是名蓮華，由一心成觀，亦轉教餘心，
名之為經。釋名竟。心本無名，亦無無名，心名不生，
亦復不滅，心即實相，初觀為因，觀成為果，以觀心
故惡覺不起，心數塵勞，若同若異，皆被化而轉，是
為觀心標五章竟。觀心引證等，具如全文。七會異
者，會四悉檀也，解四悉檀為十重：一釋名。二辨相。
三釋成。四對諦。五起教觀。六說默。七用不用。八權
實。九開顯。十通經。具如全文尋之。○別解五章者，
釋名為四：一判通別。妙法蓮華為別名，經之一字
為通名，教行理三，皆論通別。（不同他解，以上四字，唯目所詮，經之一字，
獨指能詮也。）二定前後。文則先妙後法，解須先明法，次
明妙也。三出舊不錄。四正解。先明法者，謂眾生法、
佛法、心法。經云：為令眾生開示悟入佛之知見。若
眾生無佛知見，何所論開，當知佛之知見，蘊在眾
生，故眾生法妙也。佛法妙可知。心法妙者，如安樂
行中，修攝其心，觀一切法，不動不退，又一念隨喜
等。普賢觀云：我心自空，罪福無主，觀心無心，法不
住法。淨名云：諸佛解脫，當於眾生心行中求。華嚴
<pb n="177"/>
經云：心佛及眾生，是三無差別。破心微塵，出大千
經卷，是名心法妙也。次更約十界十如釋法：具如
全本。二明妙者，一通釋。二別釋。一通釋者，謂相待
妙，絕待妙，唯論二妙，更無非絕非待之文，若更作
者，絕何惑，顯何理，故不更論也。眾生之法，亦具二
妙，稱之為妙。佛法，心法，亦具二妙，稱之為妙。二別
釋者，有跡中十妙，本中十妙，觀心十妙。跡中十妙
者：一境妙。二智妙。三行妙。四位妙。五三法妙。六感
應妙。七神通妙。八說法妙。九眷屬妙。十功德利益
妙。釋此為五：一標章。二引證。三生起。四廣解。五起
權實。廣解中，第一境妙為二：一釋諸境。二論諸境
同異。釋境為六：一十如境。謂十界十如。二因緣境。
謂四種十二因緣。三四諦境。謂四種四諦。四二諦
境。謂七種二諦。五三諦境。謂五種三諦。六一諦境，
謂四種一諦，及與無諦。第二智妙為二：初總論諸
智。二對境論智。初為六：一數，謂一世智，乃至二十
圓妙覺智。二類，謂世智無道，邪計妄執，心行理外，
不信不入，故為一。五停心，四念處，已入初賢佛法
氣分，俱是外凡，故為一。四善根，同是內凡，故為一。
四果同見真，故為一。支佛別相觀能侵習，故為一。
六度緣理智弱，緣事智強，故為一。通教方便聲聞，
體法智勝，故為一。支佛又小勝，故為一。通教菩薩
入真方便智，四門遍學，故為一。出假智正緣俗，故
為一。別教十信智，先知中道。勝前劣後，故為一。三
十心，俱是內凡，故為一。十地同是聖智，故為一。三
藏佛是師位，名勝三乘弟子，故為一。通教佛智，斷
惑照機勝，故為一。別教佛智又勝，故為一。圓教五
品弟子，具煩惱性，能知如來秘密之藏，故為一。六
根清淨智鄰真，故為一。初住至等覺，同破無明，故
為一。妙覺佛智，無上最尊，故為一。三辨相，四明智
照境。五明麤妙。六明開麤顯妙。具如全本。二對境
明智，亦如全本。第三行妙為二：一通途增數行。二
約教增數行。後更約五數明行妙，先明別五行。次
明圓五行，謂聖行，梵行、天行、嬰兒行、病行，有次第
一心之不同。第四位妙者，約藥草喻品，但明六位，
一人天位，是小藥草。二聲聞緣覺位，是中藥草。三
六度菩薩位，是上藥草。四通菩薩位，是小樹。五別
菩薩位，是大樹。六圓教位，是最實事，如一地一雨。
於中又為十意：一簡名義。二明位數。三明斷伏。四
明功用。五通諸位明麤妙。六明位興。七明位廢。八
開麤顯妙。九引經。十妙位始終，具如全本。第五三
法妙者，妙位所住之法，即三軌也。此即七意：一總
明三軌，一真性軌。二觀照軌。三資成軌。名雖有三，
祇是一大乘法也。二歷別明三軌，歷四教各論三
法也。三判麤妙。四開麤顯妙。具如全本，五明始終。
取凡地一念之心，具十法界十種性相，為三法之
始。若有無明煩惱性相，即是智慧觀照性相，以迷
明故，起無明，若解無明，即是於明，如冰是水，如水
是冰，悉有惡業性相，即善性相。由惡有善，離惡無
善。翻於諸惡，即善資成。如竹有火，火出還燒竹，皆
有苦道性相，迷此苦道，生死浩然。此是迷法身為
苦道，不離苦道別有法身，如迷南為北，無別南也。
夫有心者，皆有三道性相，即是三軌性相。若言如
是力如是作者，菩提心發也，即是真性等萌動，如
是因者，即觀照萌動。如是緣者，即資成萌動，如是
果者，觀照萌動成習因，感得般若習果滿。如是報
者，資成萌動為緣因，感得解脫報果滿，是為三德
究竟滿，名秘密藏。本末等者，性德三軌冥伏，不縱
不橫，修德三軌彰顯，不縱不橫，冥伏彰顯，皆如等，
數等，妙等，故言等也。亦是空等，假等，中等，亦類通
三法，謂三道，三識，三佛性，三般若，三菩提，三大乘，
三身，三涅槃，三寶，三德，諸三法無量，舉其大要，明
始終耳，七悉檀料簡如全本，此五番明妙，從因至
<pb n="178"/>
果，以辨自行妙，半如意珠竟。第六感應妙者，上四
妙名圓因，三法妙名圓果，果智寂照，有感必彰，故
名感應妙也，感屬機，應屬聖，略言為四，一冥機冥
應，二冥機顯應。三顯機顯應。四顯機冥應。若具足
辨者，用四機為根本。所謂冥機，是過去，顯機，是現
在，亦冥亦顯機，是過現，非冥非顯機，是未來，於一
機中，各召四應，即成十六句也。餘如全本。第七神
通妙者，正論化用益他，即是三輪不思議化也。第
八說法妙。為六意：一釋法名。謂十二分教，二分大
小。三對緣同異，四判所詮，五明麤妙。六明觀心。皆
如全本。第九眷屬妙者。一理性眷屬。一切眾生，皆
是吾子也。二業生眷屬，為親、為中、為怨、三類受道，
得出生死也。三願生眷屬，先世結緣，雖未斷苦，願
生內眷屬中，或怨家等，因之得道，四神通眷屬，若
先世值佛，發真見諦，生猶未盡，或在上界，或在他
方。以身通力，分形來此。五應生眷屬，已得法身之
本，能起應入生死也。又法門眷屬，如方便為父，智
度為母等。第十功德利益妙者，為四：一來意。二正
說中利益。三流通中利益。四觀心中利益。略說七
益，廣開十益，具如全本。五結成權實，亦如全本，跡
中十妙竟：本中十妙者，先釋本跡，二明十妙，釋本
跡為六：一理為本，事為跡。二理事皆為本，說教為
跡。三教為本，行為跡。四行能證體為本，起用為跡。
五實得體用為本，權施體用為跡。六今經所顯成
佛已久為本，先來所說為跡也。明十妙者：一本因
妙。二本果妙。三本國土妙。四本感應妙。五本神通
妙。六本說法妙。七本眷屬妙。八本涅槃妙。九本壽
命妙。十本利益妙。觀心者，本跡長遠，亦不離心，佛
如眾生如，一如無二如，佛既觀心，得此本妙，跡用
廣大，不可稱說，我如如佛如，亦當觀心出此大利
也。次釋蓮華者，權實難顯，僅譬蓮華。又七喻文多：
故以譬標題。又蓮華非譬，即是法華三昧當體之
名，利根即名解理，不假譬喻，中下未悟，須譬乃知，
以易解之蓮華，喻難解之蓮華，故有三周說法，逗
上中下根，蓋依正因果，悉是蓮華之法，何須譬顯，
為鈍根人。不解法性蓮華，故舉世華為譬，亦應何
妨，二門六譬，略如序說，又以遍譬十如，十二因緣，
四諦，二諦，三諦，一諦，無諦，境妙。又譬智妙，行妙，乃
至功德利益妙，乃至本妙，具如全本。次釋經為五：
一明無翻。二明有翻。三和融有無。四歷法明經。五
觀心明經，亦具如全本。二顯體者，一部之旨歸，
眾義之都會也。略開七條：一正顯體。二廣簡偽。三
一法異名。四入體之門。五遍為眾經體。六遍為諸
行體。七遍為一切法體。一正顯體者，即一實相印
也。二廣簡偽者，凡外乃至別教教道，皆未達此實
相印也，三一法異名者，法界，真如，佛性，種智，乃至
大般涅槃等也，四明入體門者，謂以教行為門，略
為四意。一略示門相，謂四四一十六門。二示入門
觀，謂門門各具十法成乘。一識所觀境。二真正發
心。三遵修定慧。四能破法遍。五善知通塞。六善用
道品。七善用對治。八善知位次。九善能安忍。十法
愛不生，具在全帙，須細尋之。三示麤妙。四示開顯。
俱在全本，五六七三意，亦如全本。三明宗者，修
行之喉襟，顯體之要蹊，如梁柱持屋，結網提綱。釋
宗為五：一簡宗體。謂不異而異，約非因非果而論
因果，故有宗體之別也。二正明宗。從序品，訖安樂
行品，破廢方便，開顯真實佛之知見，亦明弟子實
因實果，亦明師門權因權果，文義雖廣，其要為成
弟子實因，因正果傍，故於前段明跡因跡果也。從
涌出品，訖勸發品，發跡顯本，廢方便之近壽，明長
遠之實果，亦明弟子實因實果，亦明師門權因權
果，而顯師之實果，果正因傍，故於後段明本因本
果，合前因果，共為經宗也。三眾經同異者，今經跡
<pb n="179"/>
中師弟因果，與眾經有同有異，本中師弟因果，眾
經所無，正以此之因果為經妙宗也。四麤妙開顯，
如全帙。五結成者，經說因果，正謂通益生法行人。
若開權顯實，正令七種方便生身未入者入，傍令
生法二身已人者進，若說壽長遠，傍令生身未入
者入，正令生法已入者進，從七種方便，入圓初住，
見真為因，乃至得妙覺為果，住前相似，非是真因，
若取性德為初因者，彈指散華，為緣因種，隨聞一
句，為了因種，凡有心者，是正因種，此乃遠示性德
三因種子，非是真實開發，故不取為因也。四明
用者，此經以斷疑生信為用，用佛菩提二智，斷七
種方便最大無明，同入圓因，破執近跡之情，生本
地深信，乃至等覺，亦令斷疑生信，如是勝用，豈同
眾經耶！五教相者，諸經皆是逗會他意，令他得
益。不譚佛意。今經但論如來布教之原始，中間取
與，漸頓適時，大事因緣，究竟終訖。當知此經。唯論
設教大綱，不委微細網目，記者私錄云：諸大乘經，
旨歸不殊，但隨宜為異，如華嚴，無量義，法華，皆三
昧名，般若是大智慧。維摩說不思議解脫，大涅槃
是究竟滅。文殊問菩提是滿足道，悉是佛法，法無
優劣，於中明果，皆是佛果，明因，皆是地因，明理，皆
是法性，所為，皆是菩薩，旨歸不當有異，人何為強
作優劣。
妙法蓮華經文句（二十卷）　（南更霸北實寧）
天台智者大師說　門人灌頂記
章安尊者敘云：佛出世難，佛說是難，傳譯此難，
自開悟難，聞師講難，一遍記難，余二十七，於金
陵聽受，六十九，於丹丘添削，留贈後賢，共期佛
慧。
初品為序。方便品訖分別功德十九行偈，凡十五
品半，名正。從偈後盡經凡十一品半，名流通。又一
時分為二，從序至安樂行十四品，約跡開權顯實。
從涌出訖經十四品，約本開權顯實。本跡各序正
流通。
消文為四：一因緣。二約教。三本跡。四觀心。始從如
是，終於而退，皆以四意消文，而今略書，或三二一，
貴在得意，不煩筆墨，因緣亦名感應，眾生無機，雖
近不見，慈善根力，遠而自通，感應道交，故用因緣
釋也。夫眾生求脫，此機眾矣，聖人起應，應亦眾矣。
今論娑婆國土，音聲佛事，則甘露門開，故用約教
釋也。若應機說教，教有權實淺深不同，須置指存
月，亡跡存本，故用本跡釋也。若尋跡跡廣，徒自疲
勞，若尋本本高，高不可極，日夜數他寶，身無半錢
分。但觀己心之高廣，扣無窮之聖應，機成致感，逮
得己利，故用觀心釋也。初序品者，如是等五事，
冠於經首，次序也。放光六瑞，發起之端，由序也。問
答釋疑，正說弄引，敘述也。二從方便品，訖授學
無學人記品，是跡門正說，更為兩，一從此下，是略
開三顯一。二從告舍利弗，汝已殷勤三請。是廣開
三顯一，凡七品半，文為三：一從此至譬喻品盡迴
向佛道，是為上根人法說。二從爾時舍利弗白佛
下至授記品，是為中根人譬說。三化城喻下三品，
是為下根人因緣說，三法師下五品，是跡門流
通。從地涌出品第十五，是本門發起序。壽量
品第十六，是正開近跡顯遠本。分別功德品第
十七，於中佛說長行，為總授法身記，彌勒說偈，為
總申領解，正宗分竟。此後并下三品，為勸持流
通。神力品第二十一，乃至普賢菩薩勸發品第二
十八，為付囑流通。
觀音玄義（二卷）　（南何北遵）
天台智者大師說　門人灌頂記
此別釋法華經中觀世音菩薩普門品也。釋名十
義：一人法。二慈悲。三福慧。四真應。五藥珠。六冥顯。
<pb n="180"/>
七權實。八本跡，九緣了。十智斷。又境智因緣名觀
世音，世者，即五陰世間，眾生世間，國土世間，十種
法界，三十種世間，即所觀之境也。音者，即十法界
口業之機也。觀者，一切種智中道正觀也。普門者，
一慈悲普，二弘誓普，三修行普。四斷惑普。五入法
門普。六神通普。七方便普。八說法普。九供養諸佛
普。十成就眾生普也。以靈智合法身為體，感應為
宗，慈悲利物為用，流通醍醐味為教相。
觀音義疏（二卷）　仝上
天台智者大師說　門人灌頂記
有時亦作序、正、流通，三段。有時不作三段名，但分
為三章，一無盡意問。二佛答。三持地歎。或為四章，
三如前，四者聞品得益，或作二段，謂前後兩問答
也，多種分章，隨人意用，文中亦作因緣，乃至觀心
等釋。
妙法蓮華經要解（并科二十卷）　（前有弘傳序註并釋及南序）　曠遠
宋溫陵開元蓮寺沙門戒環解
科此經二十八品，序分一品。正宗分十九品。流通
分八品。
大般涅槃經玄義（二卷）　（南踐北滅）
隋天台沙門灌頂撰
此經若依梵本，具云摩訶般涅槃那修多羅。摩訶
言大，般涅槃那，此翻滅度。釋此三字，具依兩義：一
別。二通。別釋者，大即法身。故此經云：所言大者，其
性廣博，猶若虛空，其性即法性，法性即法身也。滅
者，即是解脫，解脫二種煩惱，生死永滅，免斯因果
患累，即解脫義也。所言度者，即是摩訶般若，故大
論云：信為能入，智為能度。當知別以三字標今經
之目，即是三德之異名也。通釋大者，謂大法身，大
般若，大解脫也。滅者，即是三德皆寂滅也。度者，即
是三德皆究竟圓滿也。故通以三字標名，表三德
皆大寂滅究竟也。別通之義雖殊，然並是用非果
之果，無上秘密之極果，以標一教之首也。復云大
若虛空，不因小相。又其性廣博，多所容受。又名不
可思議諸佛之法界，是為三義釋大也。滅者，滅二
十五有，及虛偽物，又得二十五王三昧，種種示現，
又生滅滅已，寂滅為樂，是為三義釋滅也。度者，度
於不度，又度於度，又度此彼之彼岸，亦度非此非
彼之彼岸，譬如神龜，水陸俱度，是為三義釋度也。
總攬三法，三目、三點，名大般涅槃，金剛寶藏，滿足
無缺，不縱不橫，不並不別，微妙秘密，以當其體，常
住不變，恒安清涼，不老不死，以當其宗，置毒佛性，
遍五味中，味味殺人，震大毒鼓，雖無心欲聞，聞之
皆死。八大自在我，以當其用，常住二字，無上醍醐，
與諸典別，決定之吼，以當其教，名含，體攝，常宗，毒
用，極教之相也。
大般涅槃經疏（古十八卷南作二十六卷北作三十三卷）　（南土會盟北滅虢踐）
撰者同上　唐天台沙門湛然再治
分文為五：一召請涅槃眾，從初如是訖流血灑地。
二開演涅槃施，從純陀訖大眾問。三示涅槃行，從
現病訖德王。四問答涅槃義，從師子吼訖品。五折
攝涅槃用，從迦葉訖經。
佛遺教經論疏節要（一卷）　（南丹北跡）
宋晉水高麗國沙門淨源述
大意宗天親論，而訛謂是馬鳴論，可見考訂之疏
矣。
菩薩戒義疏（二卷）　（南遵北何）
陳隋天台智者大師說
三重玄義，第一釋名，初明人名，次辨法號，後明階
位。第二出體，初明無作，二明止行二善。第三料簡，
一須信心，二無三障，三人法為緣。就文為三，從
初偈長行訖清淨者為序，次十重訖現在菩薩今
誦為正說，餘盡卷為勸說流通。
<pb n="181"/>
般若波羅蜜多心經註解（一卷）　（前有洪武御製序）　（南＆CB21802;北主）
明天界善世禪寺住持僧宗泐
演福講寺住持僧如⿰王巳同奉　詔註
閱藏知津卷第三十六
　　　　　（信士　　　助銀　兩
　　　　　信士馬泰昭助銀伍錢
　　　　　比丘慧一助銀陸錢）

<sarticle><article>閱藏知津卷第三十七</article></sarticle>
北天目沙門釋智旭彙輯
<other>大乘論藏　宗經論第二之一</other>
瑜伽師地論（百卷）　（許敬宗序）　（南節至靜北猶至氣）
彌勒菩薩說　唐大慈恩寺沙門釋玄奘譯
本地分第一。一者五識身相應地。二者意地。三者
有尋有伺地。四者無尋惟伺地。五者無尋無伺地。
六者三摩呬多地。七者非三摩呬多地。八者有心
地。九者無心地。十者聞所成地。十一者思所成地。
十二者修所成地。十三者聲聞地。十四者獨覺地。
十五者菩薩地。十六者有餘依地。十七者無餘依
地。如是略說十七，名為瑜伽師地。
五識身相應地第一。謂五識身自性，所依，所緣，助
伴，作業、自性。謂了別五塵，所依，謂五淨色根。及前
滅意，種子，阿賴耶識，所緣，謂五塵境。助伴，謂相應
心所。作業，謂了別自境，自相，現在，一剎那，又隨意
識轉，隨善染轉，隨發業轉，又復能取愛非愛果。復
次要眼不壞，色現在前，能生作意，正復現起，所生
眼識，方乃得生，餘四亦爾。應觀所依如所乘，所緣
如所為事，助伴如同侶，業如自功能。又所依如家，
所緣如自受用，助伴如僕使，業如作用。
意地第二。意自性，謂心意識，彼所依，謂等無間依，
種子依。彼所緣，謂一切法如其所應，彼助伴，謂五
十一心所有法。彼作業，謂望餘識身有勝作業，有
七種分別所緣（一有相分別，善名言者所起分別。二無相分別，不善名言者所有分
別。三任運分別，隨境勢力任運而轉。四尋求分別，五伺察分別。六染汙分別，顧戀過去，希樂未來，執
著現在，若欲恚害等，隨一煩惱隨煩惱相應。七不染汙分別，若善，若無記，謂出離分別，無恚分別，無
害分別，或隨與一信等善法相應，或威儀路，工巧處，及諸變化，所有分別。如是等類，名分別所緣），
有三種審慮所緣（一如理所引。二不如理所引。三非如理非不如理所引）。若
醉若狂，若夢若覺，若悶若醒，若能發身語業，若能
離欲，若離欲退，若斷善根，若續善根，若死若生等
種子。若煩惱品所攝，名為麤重，亦名隨眠。若異熟
所攝，及餘無記品所攝，唯名麤重，不名隨眠。若信
等善法品所攝種子，不名麤重，亦非隨眠。法差別
分別，有六百六十。
有尋有伺等三地，略以五門施設建立：一界。二相。
三如理作意。四不如理作意。五雜染等起。界建
立有八相：一數。二處。三有情量。四有情壽。五有情
受用。六生。七自體。八因緣果。數者，三界。處所者，欲
界三十六處（八大地獄，八寒地獄，餓鬼處，非天處，四大洲，八中洲，六欲天，魔宮，即他化
攝。而高勝）。色界十八處（無想，即廣果攝，復有超過淨居大自在住處，十地菩薩得生其
中）。無色界四處所，或無處所。相施設建立有七
種：一體性。二所緣。三行相。四等起。五差別。六決擇。
七流轉。如理作意建立有八種：一依處。二事。三
求。四受用。五正行。六聲聞乘資糧方便。七獨覺乘
資糧方便。八波羅密引發方便。不如理作意十
六種：一因中有果論。二從緣顯了論。三去來實有
論。四計我論。五計常論。六宿作因論。七計自在為
作者論。八害為正法論。九有邊無邊論。十不死矯
亂論。十一無因見論。十二斷見論。十三空見論。十
四妄計最勝論。十五妄計清淨論。十六妄計吉祥
論。雜染施設建立三種：一煩惱。二業。三生。
三摩呬多地第六。總標故，安立故，作意差別故，相
差別故，略攝諸經宗要等故。總標有四：一者靜
慮，謂四靜慮，二者解脫，謂八解脫。三者等持，謂空
<pb n="182"/>
無願無相三。又有尋有伺等三，又小大無量三，又
一分修具分修二，又喜俱行樂俱行捨俱行三，又
四修定，又五聖智，又聖五支，又有因，有具，聖、正、三
摩地，金剛喻三摩地，有學無學非學非無學等三
摩地。四者等至，謂五現見三摩缽底，已見諦者，修
此等至，是故名為現見等至。八勝處，十遍處，四無
色，無想、滅盡定。安立者，謂唯此等，名等引地，非
於欲界心一境性，由此定等無悔歡喜安樂所引。
欲界不爾，非欲界中，於法全無審正觀察。作意
差別者，謂七種根本作意，及餘四十作意。所緣
差別者，略有四相：一所緣相。二因緣相。三應遠離
相。四應修習相。由四因緣，入初靜慮，乃至有頂。
謂因力，方便力，說力，教授力。
非三摩呬多地第七。略有十二種相。
有心無心二地品第八、第九。一地施設建立門。二
心亂不亂建立門（諸倒亂心，名無心地）。三生不生建立門（入因
緣故，心或生或不生，名無心地）。四分位建立門（六位無心）。五第一義建
立門（唯無餘依涅槃界，名無心地）。
聞所成地第十。謂於五明處，名句文身義中，無倒
解了，一內明處（一由事施設建立相。二由想差別施設建立相。三由攝聖教義相。四
由佛教所應知處相）。二醫方明處（一於病相善巧。二於病因善巧。三於已生病斷滅善
巧。四於已斷病後更不生方便善巧。三因明處（一論體性。二論處所。三論所依。四論莊嚴。
五論負墮。六論出離。七論多所作法，體性有六種：一言論。二尚論。三諍論。四毀謗論。五順正論。六教
導論。處所亦六種，所依有十種，所成立義有二：一自性。二差別。能成立法有八：一立宗。二辯因。三引
喻。四同類。五異類。六現量。七比量。八正教。又同類者復五種：一相狀相似，二自體相似。三業用相似，
四法門相似。五因果相似，異類翻此。現量有三種：一非不現見。二非已思應思。三非錯亂境界。又一
色根現量。二意受現量。三世間現量。四清淨現量。比量有五種：一相比量。二體比量。三業比量。四法
比量。五因果比量。正教量者：一不違聖言。二能治雜染。三不違法相。莊嚴有五種：一善自他宗。二言
具圓滿。三無畏。四敦肅。五應供。負墮有三：一捨言。二言屈。三言過。出離者：一觀察得失。二觀察時眾。
三觀察善巧及不善巧。多所作者：一善自他宗故，於一切法能起談論。二勇猛無畏故，處一切眾能
起談論。三辯才無竭故，隨所問難能善酬答。四聲明處（一法施設建立相。二義施設建
立相。三補特伽羅施設建立相。四時施設建立相。五數施設建立相。六處所根栽施設建立相）。五
工業明處（營農，乃至音樂十二工業）。
思所成地第十一。一由自性清淨故。二由思擇所
知故。三由思擇諸法故。
修所成地第十二。一者修處所。二者修因緣。三者
修瑜伽。四者修果。如是四處，七支所攝：一生圓滿
（依內有五，依外有五）。二聞正法圓滿（若正說法，若正聞法）。三涅槃為上
首。四能熟解脫慧之成熟（毘婆舍那支成熟，奢摩他支成熟）。五修
習對治。六世間一切種清淨（一得三摩地。二三摩地圓滿。三三摩地自
在）。七出世間一切種清淨（一入聖諦現觀。二離諸障礙。三為欲證得速疾
通慧，作意思惟諸歡喜事。四修習如所得道。五證得極清淨道，及果功德）。
聲聞地第十三。初瑜伽處種性地品第一（種性自性。種
性安立。住種性者所有諸相。住種性補特伽羅）。趣入地品第二（自性。安立。
諸相。已趣入補特伽羅。出離品第三（由世間道而趣離欲。由出世道而
趣離欲。若此二道所有資糧）。第二瑜伽處（補特伽羅品類差別二十八種。由
十一差別道理，建立補特伽羅。有四種所緣境事。有四教授。有三勝學。有十種隨順學法，
對治十種違逆學法。有四種瑜伽壞。有四瑜伽：一信，二欲，三精進，四方便。有四作意，有四
種瑜伽所作。有三種瑜伽師。有二種修：一想修。二菩提分修。有四修果即預流等。有六種
補特伽羅異門。略有八種補特伽羅，略有四種建立因緣。略有四魔，有無量種魔所作事。由
三因緣發趣，空無有果，一由諸根未積集故。二由教授不隨順故。三由等持力微劣故）。第
三瑜伽處（安住正念，往詣師所，師既慶慰，四種審問。四種處所。四種尋求。五處安立。一護
養定資糧處，二遠離處。三心一境性處。四障清淨處。五修作意處）。第四瑜伽處
（由七作意，離欲界欲。由七作意，證出世果）。
獨覺地第十四。一種性。二道。三習。四住。五行。
菩薩地第十五。初持瑜伽處種性品第一（一持。二相。
三分。四增上意樂。五住。六生。七攝受。八地。九行。十建立）。發心品第二（一自性。二
行相。三所緣。四功德。五最勝）。自他利品第三（一自利處。二利他處。三真實義
處。四威力處。五成熟有情處。六成熟自佛法處。七無上正等菩提處）。真實義品第
四（一者依如所有性諸法真實性。二者依盡所有性諸法真實性。復有四種：一世間極成真實。二
道理極成真實。三煩惱障淨智所行真實。四所知障淨智所行真實）。威力品第五
（一聖威力。二法威力。三俱生威力）。成熟品第六（一成熟自性。二所成熟補特伽
羅。三成熟差別。四成熟方便。五能成熟補特伽羅。六已成熟補特伽羅。菩提品第
<pb n="183"/>
七（一煩惱障斷故，畢竟離垢。一切煩惱不隨縛智。二所知障斷故，於一切所知無障無礙智）。
力種性品第八（具多勝解。求五明處。求聞正法。法隨法行。於法正修止觀。
八種教授。四攝法）。施品第九（一自性施。二一切施。三難行施。四一切門施。五
善士施。六一切種施。七遂求施。八此世他世樂施。九清淨施）。戒品第十（一自性戒，
至九清淨戒）。忍品第十一（九忍如上）。精進品第十二（九精
進如上）。靜慮品第十三（九靜慮如上）。慧品第十四（九慧
如上）。攝事品第十五（四攝事亦各九種，如上）。供養親近無
量品第十六（一設利羅供養。二制多供養。三現前供養。四不現前供養。五自作供養。六
教他供養。七財敬供養。八廣大供養。九無染供養。十正行供養）。成就八支，能為善
友，眾相圓滿，具五種相，能為善友，所作不虛。成就
五相，令善友性，作信依處，由五種相，於所化生，為
善友事，由四種相，方得圓滿親近善友，作五種想。
應從善友，聽聞正法，於說法師，由五種處，不作異
意。略有三種修四無量：一有情緣無量，二法緣
無量，三無緣無量。菩提分品第十七。二種慚愧，
二種堅力持性，五因緣故，心無厭倦，善知五明處
論，善知世間，修正四依，修四無礙，二種菩提資糧，
大乘三十七品。四行名止，四行名觀，十二種善巧
方便，四種妙陀羅尼，五種正願，三三摩地，四種法
嗢陀南（無常、苦，無我、涅槃寂靜）。菩薩功德品第十八。五希
奇法，五不希奇法，而名成就甚希奇法，五種其心
平等，五種非饒益事，五種常當欣讚，五加行，五順
退分，五順勝法，五種相似相功德，實是過失。五種
真實功德，十處無倒調伏有情，六位記別，三種決
定。五處定所應作，五處常所應作，十最殊勝，四種
施設建立，四種如實遍智，五無量能起善巧作用，
說法有五大果勝利，七大性共相應，名為大乘，八
法具攝大乘，十種菩薩。第二持隨法瑜伽處菩
薩相品第一，有五真實菩薩相。分品第二，一善
修事業（六波羅密）。二方便善巧有十種。三饒益於他（依四
攝事）。四無倒迴向（以前三門，迴向菩提）。增上意樂品第三。發
起七相憐愍：有十五種增上意樂，能作十事。住
品第四。一種性住。二勝解行住。三極歡喜住。四增
上戒住。五增上心住。六覺分相應增上慧住。七諸
諦相應增上慧住。八緣起流轉止息相應增上慧
住。九有加行有功用無間缺道運轉無相住。十無
加行無功用無間缺道運轉無相住。十一無礙解
住。十二最上成滿菩薩住。由能攝持菩薩義故，說
名為地，能為受用居處義故，說名為住。第三持
究竟瑜伽處生品第一。略有五種，攝一切生：一除
災生。二隨類生。三大勢生。四增上生。五最後生。
攝受品第二。略有六種：於諸有情無倒攝受。一頓
普攝受。二增上攝受。三攝取攝受。四長時攝受。五
短時攝受。六最後攝受。地品第三。一種性地。二
勝解行地。三淨勝意樂地。四行正行地。五決定地。
六決定行地。七到究竟地。行品第四。一波羅密
多行，二菩提分法行，三神通行。四成熟有情行。
建立品第五。諸佛有百四十不共法（三十二相八十隨好。
四一切種清淨。十力、四無所畏、三念住、三不護、大悲、無忘失法、永害習氣、一切
種妙智）。第四持次第瑜伽處發正等菩提心品。
有餘依地第十六。一地施設安立。二寂靜施設安
立，三依施設安立。
無餘依地第十七。一地施設安立。二寂滅施設安
立。三寂滅異門安立。
攝決擇分中，五識身相應地，意地。由八種相，證
阿賴耶決定是有。謂若離阿賴耶，則依止執受，最
初生起，有明了性，有種子性，業用差別，身受差別，
處無心定，命終時識，皆不應理。略說阿賴耶識，
由四種相建立流轉，由一種相建立還滅，一建立
所緣轉相（了別內執受故，了別外無分別器相故）。二建立相應轉相
（與五遍行心法，恒共相應）。三建立互為緣性轉相（阿賴耶識，一為轉識種子。
二為轉識所依。又諸轉識：一於現法中能長養阿賴耶種子故。二於後法中，為阿賴耶得生，攝植彼
種子故）。四建立識等俱轉轉相（或一俱轉，乃至或七俱轉）。是謂由
<pb n="184"/>
四種相建立流轉，阿賴耶識，是一切雜染根本，由
趣入通達修習作意，建立轉依。是謂由一種相建
立還滅。廣明蘊善巧，界善巧，處善巧，緣起善巧，
處非處善巧，根善巧。有尋有伺等三地燄摩，名
為法王，由能饒益諸眾生故。煩惱由五種相建
立差別。一自性故。二自性差別故。三染淨差別故。
四迷斷差別故。五對治差別故。業由五相建立
差別：一事。二想。三欲樂。四煩惱。五方便究竟。生
雜染義略有十一：一，一向樂生（一分諸天）。二，一向苦生
（諸那落迦）。三，苦樂雜生（一分諸天人鬼傍生）。四，不苦不樂生（一分諸天）。
五，一向不清淨生（欲界異生）。六，一向清淨生（已得自在菩薩。七，
清淨不清淨生（色無色界異生）。八，不清淨清淨處生（欲界般涅
槃法，有暇處生）。九，清淨不清淨處生（色無色界異生）。十，不清淨不
清淨處生（欲界異生，不般涅槃法，設般涅槃法，無暇處生）。十一，清淨清淨
處生（色無色界諸有學者）。王過失有十，王功德有十，王衰
損門有五，王方便門有五，王可愛法有五，能引王
可愛法有五。八苦各由五相。下中上三士差
別。三摩呬多地，多隨煩惱染汙相續，不能正證
心一境性（一有諂。二有誑。三有詐。四無慚愧。五不信。六懈怠。七忘念。八不定。九惡慧。十慢
緩。十一猥雜。十二趣向前行。十三捨遠離軛。十四於諸學處不甚恭敬。十五不顧沙門。十六唯希活
命，不為涅槃而求出家）。釋隨身念經。釋二解脫。釋法
因緣經。釋眠纏。五種定相違法：一犯戒、二無
無間加行、三無殷重加行、四有沈沒、五他所擾惱。
有三種遠離：一住處遠離、二見遠離、三聞遠離。
有五厚重過失，能為定障：一忿、二慢、三欲貪、四
薩迦耶見、五不能堪忍。四靜慮，各有五種所治：
初五支、二四支、三五支、四四支。非三摩呬多地。
有心地諸心差別而轉。略由五相：一由世俗道
理建立故。二由勝義道理建立故。三由所依能依
建立故。四由俱有建立故。五由染淨建立故。無
心地心不生因，略有七種：一緣闕故。二作意闕故。
三未得故。四相違故。五斷故。六滅故。七已生故。
聞所成慧地由五處觀察所歸，乃可歸依。一由身
業清淨故。二由語業清淨故。三由意業清淨故。四
由於諸有情起大悲故。五由成就無上法故。欲
造論者，要具六因：一欲令法義當廣流布。二欲令
種種信解有情，由此因緣，隨一當能入正法故。三
為令失沒種種義門重開顯故。四為欲略攝廣散
義故。五為欲顯發甚深義故。六欲以種種美妙言
辭莊嚴法義，生淨信故。思所成慧地，略說有四
種思議：一事思議。二有非有思議。三因果思議。四
乘思議。修所成慧地，略有十六種修：謂聲聞乘
相應作意修，大乘相應作意修，影像修，事邊際修，
所作成辦修，得修，習修，除去修，對治修，小分修，遍
行修，動轉修，有加行修，已成辦修，非修所成法修，
修所成法修。聲聞地，略有十種聲聞，謂清淨界
聲聞，已遇緣聲聞，雜染界生聲聞，清淨界生聲聞，
末法時生聲聞，賢善時生聲聞，未得眼聲聞，已得
眼聲聞，清淨眼聲聞，極清淨眼聲聞。略有七處
攝毘奈耶及別解脫：一教敕。二開聽。三制止。四犯
處。五有犯。六無犯。七出罪。菩薩地有十發心，謂
世俗受發心，得法性發心，不決定發心，決定發心，
不清淨發心，清淨發心，羸劣發心，強盛發心，未成
果發心，已成果發心。有餘依及無餘依二地。
攝釋分，文是所依，義是能依，文有六種：一名身。二
句身。三字身。四語。五行相。六機請。義有十種：一地
義。二相義。三作意等義。四依處義。五過患義。六勝
利義。七所治義。八能治義。九略義。十廣義。釋略
有五：一法。二等起。三義。四釋難。五次第。
攝異門分，言瑜伽者，受持，讀誦，問難，決擇，正修，加
行。
攝事分中契經事行擇攝第一。處擇攝第二。
緣起食諦界擇攝第三。菩提分法擇攝第四。
<pb n="185"/>
調伏事總擇攝。本母事序辯攝。
菩薩地持經（八卷）　（南登北安）
北涼中天竺沙門曇無讖譯
即瑜伽本地分中，第十五菩薩地異譯，缺第四
持，舊在大乘律藏。
決定藏論（三卷）　（南好北性）
陳優禪尼國沙門真諦譯
瑜伽決擇分中，五識身相應地意地異譯。
王法正理論（一卷）　（南心北退）
唐大慈恩寺沙門釋玄奘譯
瑜伽決擇分中，尋伺地別出。
顯揚聖教論（此論一部，總二十卷，乃瑜伽師地論之樞要也。）　（南情逸北分切）
無著菩薩造　唐大慈恩寺沙門釋玄奘譯
攝事品第一。攝淨義品第二。成善巧品第三
（蘊、界、處、緣起、處非處、根、諦）。成無常品第四。成苦品
第五。成空品第六（成無性品第七。成現觀品第八）。成瑜伽
品第九。成不思議品第十。攝勝決擇品第十
一。
顯揚聖教論頌（一卷）　（南心北退）譯人同上
即無著菩薩前論中攝頌。
大乘阿毘達磨集論（七卷）　仝上
無著菩薩造　唐大慈恩寺沙門釋玄奘譯
本事分中：三法品第一，蘊、界、處。攝品第二，有十
一種（相、界、種類、分位、伴、方時、一分、具分、更互、勝義）。相應品
第三，有六種（不相離、和合、聚集、俱有、作事、同行）。成就品第
四，有三種（種子、自在、現行）。決擇分中：諦品第一（四聖諦）。
法品第二（十二分聖教）。得品第三（一建立補特伽羅有七種，二建
立現觀有十種）。論議品第四，有七種（義、釋、分別顯示、等論、攝、
論軌、秘密）。
大乘阿毘達磨雜集論（十六卷）　（南動神北磨箴）譯人同上
安慧菩薩糅前集論。
辯中邊論頌（五紙半）　（南爵北靜）
彌勒菩薩說　唐大慈恩寺沙門釋玄奘譯
辯相品第一。辯障品第二。辯真實品第三。
辯修對治品第四。辯修分位品第五。辯得果
品第六。辯無上乘品第七。
辯中邊論（三卷）　仝上譯人同上
天親菩薩造論釋前頌。
中邊分別論（三卷）　（南移北情）
陳優禪尼國沙門真諦譯
與前本同。
攝大乘論本（三卷）　仝上
無著菩薩造　唐大慈恩寺沙門釋玄奘譯
總標綱要分第一。標十相殊勝殊勝語。所知依
分第二。明阿賴耶識，及意。所知相分第三。明三
性相：一依他起相。二遍計所執相。三圓成實相。
入所知相分第四。明三種練磨其心，及四尋思，四
如實遍智。彼入因果分第五，明六種波羅密多，
彼修差別分第六，明菩薩歡喜等十地。增上
戒學分第七，明三聚戒。增上心學分第八，明六
種差別；一所緣。二種種。三對治。四堪能。五引發。六
作業。增上慧學分第九，明無分別智離五種相。
果斷分第十，明轉依有六種。彼果智分第十
一，明佛三身。
攝大乘論（二卷）　（南物北隱）
元魏北天竺沙門佛陀扇多譯
與上同，而不分品。
攝大乘論（三卷）　仝上　（有慧愷序）
陳優禪尼國沙門真諦譯
亦與上同。分作十品。
楞伽經唯識論（十九紙有序一名破色心論）　（南都北靜）
天親菩薩造　元魏北天竺沙門菩提留支
譯
<pb n="186"/>
一立義，二引證。三譬喻。及釋種種外難，成立唯識
道理。
大乘唯識論（十紙）　仝上
陳優禪尼國沙門真諦譯
唯識二十論（八紙）　仝上
唐大慈恩寺沙門釋玄奘譯
並同前本。
唯識三十論（三紙餘）　（南自北沛）
世親菩薩造　唐大慈恩寺沙門釋玄奘譯
即成唯識論本頌也。
大乘成業論（一卷）　（南爵北匪）造者譯人皆同上
明身語意三業，及有表無表業，是假非實，唯依思
立，及由異熟識受熏持種而得成就。
業成就論（一卷）　仝上
元魏烏萇國沙門毘目智仙譯
與上同本。
大乘五蘊論（七紙）　（南都北投）
世親菩薩造　唐大慈恩寺沙門釋玄奘譯
明五蘊攝九十四法，及十二處十八界總攝百法。
對治三種我執：謂一性我執，受者我執，作者我執。
如其次第，以蘊、處、界，治之。
因明正理門論本（一卷）　（南爵北匪）
大域龍樹菩薩造　唐大慈恩寺沙門釋玄奘譯
為欲簡持能立能破義中真實，故造斯論。
因明正理門論（一卷）　仝上
唐大薦福寺沙門釋義淨譯
與上同本。
因明入正理論（五紙後序一紙）　（南自北沛）
商羯羅主菩薩造　唐大慈恩寺沙門釋玄
奘譯
明真能立，真能破，真現量，真比量，及似能立等，共
八門，以辯悟他自悟二益。
大乘百法明門論（一紙餘）　（南華北沛）
天親菩薩造　唐大慈恩寺沙門釋玄奘譯
瑜伽本事分中，略錄名數。
觀所緣緣論（二紙餘）　（南華北投）
陳那菩薩造　唐大慈恩寺沙門釋玄奘譯
立量破斥，外所緣緣非有。次明內所緣緣不無。
無相思塵論（二紙半）　仝上
陳優禪尼國沙門真諦譯
與上本同。
三無相論（二卷）　（出無性論）　（南邑北沛）譯人同上
為顯法空故，說諸法無自性品，謂依三性，說三無
性。
顯識論顯識品（十一紙餘）　（南自北沛）　（從無相論出）譯人同上
明三界但有二種識：一者顯識，即是本識。二者分
別識，即是意識。顯識起分別，分別起熏習，熏習起
顯識，故生死流轉。又云：一執著分別性熏習，增長
阿梨耶識，二觀習真實性熏習，能除執著損壞阿
梨耶識（此內以第七名陀那識，執梨耶識作我境故）。
轉識論（六紙）　（南都北沛）譯人同上
明識轉有二種：一轉為眾生，二轉為法，此二實無。
但是識轉，作二相貌。次明能緣有三種：一果報識，
即阿梨耶，二執識，即阿陀那。三塵識，即六識。及明
相應心所等。
大乘起信論（二卷）　（南邑北情）
馬鳴菩薩造　唐于闐國沙門實叉難陀譯
一作因分，明造論因緣有八種。二立義分有二：
一有法。謂一切眾生心。二法，謂體、相、用三大。三
解釋分又三：一顯示實義，依於一心有真如生滅
二門。二對治邪執，治人法二種我見。三分別修行
正道相：一信成就發心，二解行發心。三證發心。
四修信分，謂有四種信：真如及三寶，修五門行。能
<pb n="187"/>
成此信。一施、二戒、三忍、四精進、五止觀。又明求生
淨土，得不退轉。五利益分。
此本比梁譯，文更顯順，余於佛前鬮得，述裂網
疏，以正膚謬。
大乘起信論（二卷）　（有智愷序）　仝上
蕭梁優禪尼國沙門真諦譯
與上論同。
閱藏知津卷第三十七

<sarticle><article>閱藏知津卷第三十八</article></sarticle>
北天目沙門釋智旭彙輯
<other>大乘論藏　宗經論第二之二</other>
大宗地玄文本論（八卷今作四卷）　（南羅北疑）
馬鳴菩薩造　陳優禪尼國沙門真諦譯
歸依德處無邊大決擇分第一。歸依德處因緣
大決擇分第二。此二是序分也。一種金剛道路
大決擇分第三。明五種本位：一者無超次第漸轉
位，謂五十一位，如次無超轉。一中具一切，名為漸
轉位。二者無餘究竟總持位。五十一位中，隨其先
得入，攝一切一切，名無餘究竟。迴向則信心，信心
則佛地，佛地則十地，究竟有何次。三者周遍圓滿
廣大位，五十一種位，無前後一時，俱轉俱行故，名
周遍圓滿。四者一切諸法俱非位，諸無量無邊，一
切種種位，皆悉非建立，名俱非位地。五者一切諸
法俱是位，一切種種法，無非金剛身，以一身義故，
名為俱是位。金剛寶輪山王大決擇分第四。乃
至大不可思議，重重不可稱量，阿說本王大決擇
分第三十六。已上三十四分，正名玄文本論。校
量功德讚歎信行現示利益大決擇分第三十七。
校量過患呵責誹謗現示罪業大決擇分第三
十八。現示本因決定證成除疑生信大決擇分
第三十九。勸持流通發大願海大決擇分第四
十，已上四分是流通。
十二門論（一卷）　（有僧叡序）　（南守北造）
龍樹菩薩造　姚秦天竺沙門鳩摩羅什譯
觀因緣門第一。觀有果無果門第二。觀緣門
第三。觀相門第四。觀有相無相門第五。觀
一異門第六。觀有無門第七。觀性門第八。
觀因果門第九。觀作者門第十。觀三時門第
十一。觀生門第十二。以十二門，入於空義。
菩提心離相論（七紙）　（南書北星）
龍樹菩薩造　宋北印土沙門施護譯
由大悲為體，達蘊處界等諸相唯心所現，成就第
一空義，則能以眾生為所緣境，現種種相，說種種
法，皆真實義。
菩提資糧論（六卷）　（南滿北仁）
聖者龍樹本　比丘自在釋　隋南天竺沙
門達摩笈多譯
明般若波羅密為菩提初資糧，布施波羅密為第
二資糧，次明持戒、忍辱、精進、禪那、方便、願、力、及智。
次明慈、悲、喜、捨，及五悔勝行，勿於他菩薩起瞋心，
勿謗所未解甚深經，善修三解脫門，應勤精進，持
戒，習定，修三十七菩提分法，種三十二大人相業，
及諸種種菩薩行等。
發菩提心論（二卷）　（南邑北沛）
天親菩薩造　姚秦天竺沙門鳩摩羅什譯
勸發品第一。發心品第二。願誓品第三。檀
那波羅密品第四。尸羅波羅密品第五。羼提
波羅密品第六。毗梨耶波羅密品第七。禪波
羅密品第八。般若波羅密品第九。如實法門
品第十。空無相品第十一。功德持品第十二。
廣釋菩提心論（一二仝卷）　（南壁北疑）
蓮華戒菩薩造　宋北印土沙門施護譯
<pb n="188"/>
引諸經以明大悲為本，慧及方便，一切時常行，及
明聞思修三慧。
菩提心觀釋（二紙餘）　（南履北臨）
宋中印土沙門法天譯
略釋菩提心非性非相，無生無滅，非覺非無覺等。
大乘法界無差別論（六紙）　（南華北逸）
堅慧菩薩造　唐于闐國沙門提雲般若譯
明菩提心，略說有十二種義。
大乘法界無差別論（六紙欠）　（一名如來藏論）　（南壁北通）
堅慧菩薩造　唐于闐國沙門提雲般若譯
即上論重出。
壹輸盧迦論（三紙欠）　（南華北沛）
龍樹菩薩造　元魏中天竺婆羅門瞿曇般
若流支譯
明一切法無常自體空，自體空不離無常，非離諸
行而有無常。
六十頌如理論（三紙餘）　（南書北星）
龍樹菩薩造　宋北印土沙門施護譯
明諸法離有無二邊，不可說有性，不可說無性等。
大乘二十頌論（一紙餘）　仝上造者譯人皆同上
略明第一義無生，隨轉而無性義。
大乘破有論（一紙餘）　仝上造者譯人皆同上
略說諸法無生，從分別起。
方便心論（一卷）　（南邑北逸）
龍樹菩薩造　後魏西域沙門吉迦夜與曇曜
譯
明造論品第一。此論分別有八種義：一譬喻。二隨
所執。三語善。四言失。五知因。六應時語。七似因非
因。八隨語難。明負處品第二。辯正論品第三。
相應品第四。問答相應有二十種。
迴諍論（一卷）　（南華北逸）
後魏烏萇國沙門毗目智仙等譯
先述外人難一切法無體，則語言亦無體，如何能
遮一切法，次申正義，一切法因緣生，語言亦因緣
生，同皆無體，如以幻人，還遮幻人，若人信於空，彼
人信一切，若人不信空，彼不信一切。
中論（四卷）　（有僧叡序）　（南神北箴）
龍樹菩薩造　青目菩薩釋五百偈　姚秦
天竺沙門鳩摩羅什譯
破因緣品第一。破去來品第二。破六情品第
三。破五陰品第四。破六種品第五。破染染
者品第六。觀三相品第七。破作作者品第八。
破本住品第九。破燃可燃品第十。破本際
品第十一。破苦品第十二。破行品第十三。
破合品第十四。觀有無品第十五。觀縛解品
第十六。觀業品第十七。觀法品第十八。觀
時品第十九。觀因果品第二十。觀成壞品第
二十一。觀如來品第二十二。觀顛倒品第二
十三。觀四諦品第二十四。觀涅槃品第二十
五。觀十二因緣品第二十六。觀邪見品第二
十七。
般若燈論（十五卷有序）　（南疲守北惻造）
唐中天竺沙門波羅頗迦羅密多羅譯
分別明菩薩，釋龍樹五百偈，較青目者為詳。
大乘中觀釋論（九卷今作四卷）　（南壁北通）
安慧菩薩造　宋譯經院沙門惟淨等譯
僅釋十三品而止。
順中論（二卷）　（南移北情）
龍勝菩薩造　阿僧佉（此翻無著）解　未解處別為
此部　元魏中天竺婆羅門瞿曇般若流支
譯
論義入大般若波羅密經初品法門。
百字論（七紙欠）　（南華北逸）
<pb n="189"/>
提婆菩薩造　元魏北天竺沙門菩提流支
譯
破我見等一切諸法，各有自相。
百論（二卷）　（有僧肇序）　（南守北造）
造者同上　婆藪開士釋　姚秦天竺沙門
鳩摩羅什譯
捨罪福品第一。破神品第二。破一品第三。
破異品第四。破情品第五。破塵品第六。破
因中有果品第七。破因中無果品第八。破常
品第九。破空品第十。
廣百論本（一卷僅十紙）　（南守北造）
聖天菩薩造　唐大慈恩寺沙門釋玄奘譯
破常品第一。破我品第二。破時品第三。破
見品第四。破根境品第五。破邊執品第六。
破有為相品第七。教誡弟子品第八。皆五言
偈。
十八空論（一卷）　（亦十六，亦十八，亦十四。）　仝上
陳優禪尼國沙門真諦譯
為顯人法二無我，是一切法通相，今約諸法種類
不同，開為十八。
取因假設論（七紙半）　（南華北匪）
陳那菩薩造　唐大薦福寺沙門釋義淨譯
論佛化眾生，但依假施設事而宣法要。
觀總相論頌（十一偈）　仝上
陳那菩薩造　唐大薦福寺沙門釋義淨譯
掌中論（二紙）　（南華北逸）造者譯人皆同上
論三界但有假名，實無外境。如繩作蛇想，見繩知
境無，若了彼分時，知如蛇解謬。
解拳論（二紙欠）　仝上
陳那菩薩造　陳優禪尼國沙門真諦譯
入大乘論（二卷）　（南都北靜）
堅意菩薩造　北涼沙門釋道泰譯
義品第一，明大乘方為具足三藏，得成大果。譏
論空品第二，明十地成就福果，智果、及明佛生羅
＆CB21103;羅，是化非實。順修諸行品第三，明佛法身在
淨居受職成道，非閻浮提成佛，及明應禮初發心
菩薩。
佛性論（四卷）　（南爵北匪）
天親菩薩造　陳優禪尼國沙門真諦譯
第一緣起分，如來為除五種過失，生五功德，故說
一切眾生悉有佛性。第二破執分（破小乘品第一。破外道
品第二。破大乘見品第三）。第三顯體分（三因如品第一。三性品第二。如
來藏品第三）。第四辯相分（自體相品第一。明因品第二。顯果品第三。事
能品第四。總攝品第五。分別品第六。階位品第七。遍滿品第八。無變異品第九。無差
別品第十）。
究竟一乘寶性論（五卷）　（南自北性）
元魏中天竺沙門勒那摩提譯
教化品第一。佛寶品第二。法寶品第三。僧
寶品第四。一切眾生有如來藏品第五。無量
煩惱所纏品第六。為何義說法品第七。身轉
清淨成菩提品第八。如來功德品第九。自然
不休息佛業品第十。較量信功德品第十一。
初一卷，是論本偈經，次四卷，如次論釋。
大乘寶要義論（十卷今作五卷）　（南書北星）
不出撰者名字　宋中印土沙門法護等譯
集諸經論菩薩發心修行功德。
大乘集菩薩學論（二十五卷今作十一卷）　（南府北轉疑）
法稱菩薩造　宋中印土沙門法護等譯
集布施學品第一。護持正法戒品第二。護法
師品第三。空品第四。集離難戒學品第五。
護身品第六。護受用福品第七。清淨品第八。
忍辱品第九。精進波羅密品第十。說阿蘭
若品第十一。治心品第十二（禪定波羅密多附）。念處
<pb n="190"/>
品第十三。自性清淨品第十四。正命受用品
第十五。增長勝力品第十六。恭敬作禮品第
十七。念三寶品第十八。
集大乘相論（上下共十四紙）　（南書北星）
覺吉祥智菩薩造　宋北印土沙門施護譯
釋五蘊，十二處，十八界，十二緣生，十波羅密，十地，
十八空，三十七菩提分，四聖諦，四靜慮，四無量，四
等至，八解脫，三摩缽底先行，三解脫門，六神通，陀
羅尼，十力，四無所畏，四無礙解，大慈大悲，十八不
共法，四聲聞果，了知一切相，真如實際，無相法界。
集諸法寶最上義論（上下合卷）　仝上
善寂菩薩造　譯人同上
初明諸法皆從緣生，不離於識，廣引經證，次釋菩
提無所得義，謂剎那王所諸法，即菩提相等，乃至
菩提法中無所安立，若執無因，不集諸福，起染著
心，感惡趣果，智者如實信解尊重恭敬，即得最上
福聚。
六門教授習定論（一卷）　（南華北匪）
無著菩薩本　世親菩薩釋　唐大薦福寺
沙門釋義淨譯
明修定者，須師資圓滿，所緣圓滿，作意圓滿，依有
尋有伺等三定，能獲世福及出世果。
大乘莊嚴經論（十三卷）　（有李百藥序）　（南意移北次弗）
無著菩薩造　唐中天竺沙門波羅頗迦羅
密多羅譯
緣起品第一。成宗品第二，以八因成立大乘真
是佛說。歸依品第三，明大乘歸依，有四種大義：
一者一切遍義。二者勇猛義。三者得果義。四者不
及義。種性品第四，明種性有九種差別，一有體。
二最勝。三自性。四相貌。五品類。六過惡。七功德。八
金譬。九寶譬，九義各有四種差別。發心品第五。
明發心有四種大：一勇猛大。二方便大。三利益大。
四出離大。有四種差別：一信行發心，二淨依發心，
三報得發心，四無障發心。以大悲為根，以利物為
依止，以大乘法為所信，以種智為所緣，為求彼故，
以勝欲為所乘，欲無上乘故，以大護為所住，住菩
薩戒故，以受障為難，起異乘心故，以增善為功德，
以福智為自性，以習諸度為出離，以地滿為究竟。
二利品第六。真實品第七，明第一義相。神
通品第八。成熟品第九。菩提品第十，明得一
切種智。明信品第十一，明信相差別，有十三種。
述求品第十二。弘法品第十三。隨修品第
十四。教授品第十五。業伴品第十六，明菩薩
起業，以方便為伴。度攝品第十七，明六波羅密
十義：一制數。二顯相。三次第。四釋名。五修習。六差
別。七攝行。八治障。九功德。十互顯。及明四攝行。
供養品第十八。親近品第十九。梵住品第二
十，明慈、悲、喜、捨。覺分品第二十一。功德品第
二十二。行住品第二十三。敬佛品第二十四。
大莊嚴經論（十五卷）　（南逐物北慈隱）
馬鳴菩薩造　姚秦天竺沙門鳩摩羅什譯
廣集種種善惡因緣，令人返邪歸正。
菩薩本生鬘論（十六卷今作十卷）　（南經北右）
宋譯經院沙門慧絢紹德等譯
前四卷，聖勇護國尊者，集釋迦飼虎、救鴿、分衛、神
化、不為毒害，兔王、龍王、慈力王，八種緣起。又商主
入海獲安，老母畢竟得度。為病比丘灌頂獲安，稱
念三寶功德，造塔勝報，出家功德，六種緣起，凡十
四事，文並明暢，後十二卷，是寂變勝天，論菩薩施
行莊嚴，尊者護國本生之義，共有三十四段，文無
起止，殊難解釋。
大丈夫論（二卷）　（南都北靜）
提婆羅菩薩造　北涼沙門釋道泰譯
<pb n="191"/>
共有二十九品，廣說悲心行施相貌功德。
提婆菩薩破楞伽經中外道小乘四宗論（五紙）　（南華北逸）
元魏北天竺沙門菩提留支譯
先列僧佉計一，毗世計異，尼犍子計俱，若提子計
不俱，次一一破之。
提婆菩薩釋楞伽經中外道小乘涅槃論（四紙半）　仝上
元魏北天竺沙門菩提留支譯
先明所計涅槃，有二十種，如來為遮是等邪見，故
說涅槃因果正義，次列其名，一一問答示相。
大乘掌珍論（二卷）　（南都北性）
清辯菩薩造　唐大慈恩寺沙門釋玄奘譯
廣釋真性有為空四句義，破諸異執，顯真勝義。
如實論（一卷）　（南華北逸）
天親菩薩造　陳優禪尼國沙門真諦譯
反質難中無道理難品第一。道理難品第二。
墮負處品第三，明墮負處，有二十二種。
手杖論（六紙欠）　（南華北匪）
尊者釋迦稱造　唐大薦福寺沙門釋義淨
譯
破世異執有新生有情。
寶行王正論（一卷）　（皆五言偈）　（南邑北逸）
陳優禪尼國沙門真諦譯
安樂解脫品第一，謂十善名安樂，惑盡名解脫。
雜品第二，明十惡過患，廣訶女身不淨，歎佛三十
二相。菩提資糧品第三，明相好六通等因。正
教王品第四。出家正行品第五，說出家者，應捨
粗惑，修七聖財，及說十地大意，并教發願方法。
佛說法集名數經（六紙欠）　（南忠北則）
宋北印土沙門施護譯
集佛所說出世間及世間法名數。
惟日雜難經（十三紙）　（南終北明）
吳月支國優婆塞支謙譯
大意說如來二乘功德差別，文甚古拙難讀。
五門禪經要用法（一卷）　（南令北英）
大禪師佛陀密多所撰　劉宋罽賓國沙門
曇摩密多譯
標云：一安般。二不淨。三慈心。四觀緣。五念佛，釋不
次第。
坐禪三昧法門經（二卷）　（南令北墳）
僧伽羅剎造　姚秦天竺沙門鳩摩羅什譯
第一治婬欲法門。第二治瞋恚法門。第三治
愚癡法門。第四治思覺法門。第五治等分行，
及重罪人法門。次明四禪四空四等五通法。
次明四念止法。次明大乘念佛等法。
禪法要解經（二卷）　（南榮北集）
姚秦天竺沙門鳩摩羅什譯
初明不淨觀，次明淨觀，次明除五蓋，修初禪，二三
四禪。次明修四無量心，次明修四空定，次明修四
諦觀，初習其門，則有十事：一者心專正。二者質直。
三者慚愧。四者不放逸。五者遠離。六者少欲。七者
知足。八者心不繫著。九者不樂世樂。十者忍辱。次
明修四如意足，次明修五神通法。
思惟要略法（八紙半）　（南終北英）譯人同上
先明形疾輕微，心病深重。次明四無量觀法，白骨
觀法，觀佛三昧法，法身觀法，十方諸佛觀法，觀無
量壽佛法，諸法實相觀法，法華三昧觀法。
菩薩訶色欲法（一紙欠）　（南宜北稿）譯人同上
謂是世間枷鎖重患衰禍，捨之復念，如出獄思入
等，凡夫為色僕，棄之如破枷脫鎖等，女人言蜜心
毒，如龍淵師窟，不可近，敗國亂家，滅人慧明，如高
羅密網等，智者知而遠，惡而穢之。
禪要訶欲經（三紙餘）　（南令北聚）
失譯師名
<pb n="192"/>
即前不淨觀一章重出。
小道地經（三紙餘）　（南藉北既）
後漢西域沙門支曜譯
說道人求息，及求向佛道法。
修行道地經（八卷）　（南終北明）　（前有序）
天竺沙門眾護撰　西晉月支國沙門竺法
護譯
集散品第一。五陰本品第二。五陰相品第三。
分別五陰品第四。五陰成敗品第五。慈品
第六。除恐怖品第七。分別行相品第八。勸
意品第九。離顛倒品第十。曉了食品第十一。
伏勝諸根品第十二。忍辱品第十三。棄加
惡品第十四。天眼見終始品第十五。天耳品
第十六。念往世品第十七。知人心念品第十
八。地獄品第十九。勸悅品第二十。行空品
第二十一。神足品第二十二。數息品第二十
三。觀品第二十四。學地品第二十五。無學
地品第二十六。無學品第二十七。弟子三品
修行品第二十八。緣覺品第二十九。菩薩品
第三十，後三品，並用法華意旨。
道地經（一卷）　（南慎北明）
後漢安息國沙門安世高譯
前本略出，文不可句。
眾經撰雜譬喻（二卷）　（南所北群）
比丘道略集　姚秦天竺沙門鳩摩羅什譯
舊雜譬喻經（二卷）　（南所北聚）
西土賢聖集　吳天竺沙門康僧會譯
雜譬喻經（二卷北作一卷）　（南所北群）
失譯人名出後漢錄
雜譬喻經（二卷）　（南所北英）
後漢月支國沙門支婁迦讖譯
菩提行經（四卷今作二卷）　（南甚北亦）
宋中印土沙門天息災譯
讚法界頌（六紙）　（南力北言）
聖龍樹菩薩造　宋北印土沙門施護譯
佛三身讚（八行偈）　（南興北言）
宋中印土沙門法賢譯
法、報、化，各二行偈，回向一偈。
佛一百八名讚（二紙餘）　（南臨北言）
宋中印土沙門法天譯
集釋迦佛一百八名。
一百五十讚佛頌（七紙餘）　（南藉北隸）
尊者摩咥利制吒造　唐沙門義淨譯
佛吉祥德讚（上中下仝卷）　（南無北漆）
宋北印土沙門施護譯
聖觀自在菩薩功德讚（七言四十六偈）　（南竟北言）
西方賢聖集　宋北印土沙門施護譯
讚觀世音菩薩頌（三紙欠）　（南藉北言）
唐佛授記寺翻經沙門釋慧智譯
聖者文殊師利發菩提心願文（十三行）　（南思北澄）
元甘泉馬蹄山沙門釋智慧譯
大聖文殊師利菩薩讚佛法身禮（三紙餘四十偈）　（南竟北隸）
唐北天竺沙門大廣智不空譯
此出大乘一切境界智光明莊嚴經。
百千頌大集經地藏菩薩請問法身讚（六紙欠）　（南無北隸）
唐北天竺沙門大廣智不空譯
讚法身，法界、菩提、涅槃、十地、等、妙、功德。

廣發大願頌（一紙餘）　（南甚北英）
閱藏知津卷第三十八

<sarticle><article>閱藏知津卷第三十九</article></sarticle>
北天目沙門釋智旭彙輯
<pb n="193"/>
<other>大乘論藏　宗經論第二之三</other>
肇論（三卷）　（前有慧達序）　（二藏俱＆CB21802;）
姚秦長安沙門釋僧肇著
宗本義。物不遷論第一。不真空論第二。般
若無知論第三（附劉遺民問答書）。涅槃無名論第四（奏秦
王表，九折，十演）。
晉僧肇法師寶藏論（一卷）　敦
晉僧肇法師著
廣照空有品第一。離微體淨品第二。本際虛
無品第三。
大乘止觀法門（四卷）　（前有朱頔序）　（南踐北途）
陳南嶽思大禪師曲授心要
先總示大乘止觀，次廣作五番建立，第一明止觀
依止。又三：一明何所依止，謂自性清淨心。二明何
故依止，以此心是一切法根本故。三明以何依止，
先明以意識依止此心，修行止觀。次破小乘人執，
後破大乘人執。第二明止觀境界，謂三自性法，各
論清淨染濁。第三明止觀體狀，先就染濁三性以
明，次就清淨三性以明（正是修行方法）。第四明止觀斷得，
謂約三性修止觀，各明所除障，所得益也。第五明
止觀作用，謂證體起用也，後更示禮佛止觀，食時
止觀，大小便利時止觀。後有遵式序。
法華經安樂行義（一卷）　（南煩北土）
陳南嶽思大禪師撰
明一切新學菩薩，欲求大乘，超過一切諸菩薩，疾
成佛道，須持戒、忍辱、精進、勤修禪定，專心勤修法
華三昧，觀一切眾生皆如佛想。偈云：菩薩學法華，
具足二種行：一者無相行。二者有相行。無相四安
樂，甚深妙禪定。觀察六情根，諸法本來淨。眾生性
無垢，無本亦無淨。不修對治行，自然超眾聖。無師
自然覺，不由次第行。釋云：無相行者，一切諸法中，
心相寂滅，畢竟不生，行住坐臥，飲食語言，一切威
儀，心常定故。諸餘禪定，三界次第，從欲界地，未到
地，初禪地，乃至非非想處地，有十一種差別不同。
有法無法二道為別，是阿毘曇雜心聖行，若安樂
行中深妙禪定。即不如此。不依止欲界，不住色無
色行，如是禪定，是菩薩遍行，畢竟無心想故，名無
相行。有相行者，如勸發品中，專念法華文字，精進
不臥，如救頭然，若行成就，即見普賢等，得三陀羅
尼，若顧身命，貪四事供養，不能勤修，經劫不得。
諸法無諍三昧法門（二卷）　（南煩北途）撰者同上
先總明欲學一切佛法，先持淨戒，勤禪定，乃能得
之，無量佛法功德，一切皆從禪生。次問答釋疑，後
具明四念處，各各具足一切佛法。
摩訶止觀（二十卷）　（南困衡北霸趙）
隋天台智者大師說　門人灌頂記
章安記曰：止觀明靜，前代未聞，智者大師，隋開皇
十四年四月二十六日，於荊州玉泉寺，一夏敷揚，
二時慈澍，雖樂說不窮，纔至見境。法輪停轉，後分
弗宣，此之止觀，天台智者說己心中所行法門，天
台傳南嶽三種止觀，一漸次（即釋禪波羅密次第法門），二不定
（即六妙門，今已亡失，三圓頓（即今摩訶止觀）皆是大乘，俱緣實相，同
名止觀。漸則初淺後深，如彼梯磴，不定前後更互，
如金剛寶，置之日中，圓頓初後不二，如通者騰空。
為三根性，說三法門。今圓頓者，初緣實相，造境即
中，無不真實，繫緣法界，一念法界，一色一香，無非
中道。己界及佛界，眾生界亦然，陰入皆如，無苦可
捨，無明塵勞，即是菩提，無集可斷，邊邪皆中正，無
道可修。生死即涅槃，無滅可證。無苦無集，故無世
間，無道無滅，故無出世間，純一實相，實相外，更無
別法，法性寂然名止，寂而常照名觀，雖言初後，無
二無別，是名圓頓止觀。此菩薩聞圓法，起圓信，立
圓行，住圓位，以圓功德而自莊嚴，以圓力用建立
<pb n="194"/>
眾生。大經云：雪山有草，名曰忍辱，牛若食者，即得
醍醐。又云：譬如有人在大海浴，當知已用諸河之
水，當知止觀，諸佛之師，以法常故，諸佛亦常。樂我
淨等，亦復如是。開章為十：一大意。二釋名。三體
相。四攝法。五偏圓。六方便。七正觀。八果報。九起教。
十旨歸。○初釋大意，囊括始終，冠戴初後，今撮為
五。謂發大心，修大行，感大果，裂大網，歸大處。一發
大心者，約十種發心以簡非。發菩提心，即是觀。邪
僻心息，即是止。約四諦，四弘、六即、以顯是。二修大
行者，勸進四種三昧，入菩薩位：一常坐。二常行。三
半行半坐。四非行非坐。三感大果者，若行順中道，
即有勝妙果報，設未出分段，所獲花報，亦異七種
方便，況真果報耶！此義在後第八重中，當廣分別。
四裂大網者，若人善用止觀觀心，則內慧明了，通
達漸頓諸教，如破微塵，出大千經卷，恒沙佛法，一
心中曉，此義至第九重當廣說，攝法中亦略示。五
歸大處者，自向三德，引他同入三德，故名旨歸。入
秘密藏，至第十重中，當廣說也。記曰：此五略，祇是
十廣，初五章，祇是發菩提心一意耳！方便，正觀，祇
是四三昧耳！果報一章，祇明違順，違即二邊果報，
順即勝妙果報。起教一章，轉其自心，利益於他或
作佛身，施權實，或作九界像，對揚漸頓，轉漸頓，弘
通漸頓，旨歸章，祇是同歸大處秘藏中，故知略廣
意同也。○二釋止觀名，略有四：一相待。二絕待。三
會異。四通三德。一相待者，止觀各三義，止三義者，
息義，停義，對不止止義。觀三義者，貫穿義，觀達義，
對不觀觀義。二絕待者，橫破豎破上三止觀，則不
可說，有因緣故，亦可得說，以六即望之，初心無所
失，聖境無所濫。三會異者，會諸經論異名。四通三
德者，以三德共通兩字，又三德各通兩字。○三釋
止觀體相為四：一教相。二眼智。三境界。四得失。一
教相者，止觀名教，通於凡聖，不可尋通名，求於別
體，故用相簡之，簡前三教，顯圓頓教止觀體也。二
眼智者，止觀為因，智眼為果，用不思議眼智，得圓
頓止觀體也。三境界者，若得能顯眼智中意，無俟
所顯諦境之說，為未解者，更此一科，夫信行尚多
聞，因此分別以會圓妙，法行宗深觀，緣此思惟以
見正境耳！四得失者，失即思議，得即不思議也。○。
四明止觀總持，遍收諸法，一攝一切理，二攝一切
惑，三攝一切智，四攝一切行，五攝一切位，六攝一
切教。○五明偏圓者，簡偏就圓，一明大小，二明半
滿，三明偏圓，四明漸頓，五明權實。○六明方便，謂
善巧修行，以微少善根，能令無量行成解發，入菩
薩位，圓教以假名五品觀行等位，去真猶遠，名遠
方便，六根清淨，相似鄰真，名近方便。今就五品之
前假名位中，復論遠近，二十五法為遠方便，十種
境界為近方便，橫豎該羅，十觀具足，成觀行位，能
發真似，今釋遠方便，略為五：一具五緣，二訶五欲，
三棄五蓋，四調五事，五行五法。具五緣者，一持戒
清淨，二衣食具足，三閑居靜處，四息諸緣務，五得
善知識。訶五欲者，謂色、聲、香、味、觸，棄五蓋者，謂貪
欲、瞋恚、睡眠、掉悔、疑。調五事者，謂食、眠、身、息、心。行
五法者，謂欲、精進、念、巧慧、一心（已上俱有事解理解。○七明
正修止觀者，前六重，依脩多羅以開妙解，今依妙
解以立正行，膏明相賴，目足更資，行解既勤，三障
四魔，紛然競作，重昏巨散，翳動定明，不可隨，不可
畏。隨之，將人向惡道。畏之，妨修正法。當以觀觀昏，
即昏而朗，以止止散，即散而寂，如豬揩金山，眾流
入海，薪熾於火，風益求羅耳。開止觀為十：一陰界
入。二煩惱。三病患。四業相。五魔事。六禪定。七諸見。
八增上慢。九二乘。十菩薩。此十境通能覆障，始自
凡夫正報，終至聖人方便，陰入一境，常自現前，恒
得為觀，餘九境，發可為觀，不發何所觀。又八境去
<pb n="195"/>
正道遠，深加防護，得歸正轍。二境去正道近，至此
位時，不慮無觀，薄修即證，又若不解諸境互發，大
起疑網，如在疑道，不知所從，先若聞之，恣其變怪，
心安若空。○第一觀陰界入境者，五陰十二入，十
八界也。界內外一切陰入，皆由心起。佛告比丘，一
法攝一切法，所謂心是，心是惑本，若欲觀察，須伐
其根，如炙病得穴。今當去丈就尺，去尺就寸，置色
等四陰，但觀識陰。識陰者，心是也。觀心具十法門，
一觀不可思議境。二起慈悲心。三巧安止觀。四破
法遍。五識通塞。六修道品。七對治助開。八知次位。
九能安忍。十無法愛。此十重觀法，橫豎收束，微妙
精巧，初則簡境真偽，中則正助相添，後則安忍無
著，意圓法巧，該括周備。規矩初心，將送行者，到彼
薩雲，非闇證禪師，誦文法師，所能知也。一觀心是
不可思議境者，若無心而已，介爾有心，即具三千。
亦不言一心在前，一切法在後，亦不言一切法在
前，一心在後，若從一心生一切法者，此則是縱，若
心一時含一切法者，此則是橫，縱亦不可，橫亦不
可，祇心是一切法，一切法是心，故非縱非橫，非一
非異，玄妙深絕，非識所識，非言所言，所以稱為不
可思議境也。此不思議境，何法不收，此境發智，何
智不發，依此境發誓願，乃至無法愛，何誓不具，何
行不滿足耶！說時次第，行時一心中具一切心。二
發真正菩提心者，既深識不思議境，知一苦一切
苦，自悲悲他，發兩誓願：眾生無邊誓願度，煩惱無
盡誓願斷。又識不可思議心，一樂一切樂，我及眾
生，昔雖求樂，不知樂因，今方始解，故起大慈，興兩
誓願：法門無量誓願學，佛道無上誓願成。三善巧
安心者，善以止觀安於法性也，隨根、隨病、迴轉、自
行、化他，有六十四番安心法等，四破法遍者，不思
議一境一切境，一心一切心，橫豎諸法，悉趣於心，
破心故，一切皆破，故言遍也。是中先約空無生門，
以次第破顯圓頓破，然後以一門破，例餘門破。文
廣義深，須細尋之。五識通塞者，破塞存通，如除膜
養珠，破賊護將。六明道品調適者，由圓三十七品，
入圓三解脫門。七助道對治者，以根鈍故，不能即
開三解脫門，以遮重故，牽破觀心，為是義故，應須
治道。對破遮障，於助六度，但作一事解，不能助道。
當觀此助不思議，攝一切法。八明次位者，夫真似
二位，有解脫知見，朱紫分明，終不謬謂未得謂得，
豈有凡夫造心，即言上聖，此非增上慢，推與誰乎。
次明從五悔登隨喜品，乃至十信，四十二位，究竟
妙覺，無有叨濫，名知次位。九安忍者，若名利眷屬
從外來破憶此三術，囓齒忍耐，雖千萬請，確乎難
拔，讓哉！隱哉！去哉！若煩惱業定見慢等，從內來破
者，亦憶三術，即空即假即中。十無法愛者，行上九
事，過內外障，應得入真。而不入者，以法愛住著而
不得前，若破法愛，入三解脫，發真中道，所有慧身，
不由他悟，自然流入薩婆若海。是十種法，名大乘
觀，學是乘者，名摩訶衍，行、住、坐、臥、語作、見色、聞聲，
嗅香，嘗味、覺觸、知法，一切緣中，一切境中，皆可修
之。○第二觀煩惱境，乃至第七觀諸見境，各為四
意，各論十乘，具如全帙，後三境不說，後三大章亦
不說。
釋禪波羅密次第法門（十卷）　（南刑北煩）
天台智者大師說　弟子法慎記　灌頂再
治
大意第一。釋名第二。明門第三。辨詮次第
四。簡法心第五。分別前方便第六。釋修證
第七，於中有四，初修證世間禪相，謂四禪，四無量
心，四無色定，二修證亦世間亦出世間禪相，謂六
妙門，十六特勝，通明觀。三修證出世間禪相，謂對
治無漏，緣理無漏。對治無漏有九。九想、八念、十想
<pb n="196"/>
三種名壞法觀；八背捨、八勝處、十一切處，三種名
不壞法觀；九次第定，名練；師子奮迅，名熏；超越三
昧，名修；緣理無漏未說。四修證非世間非出世間
禪相未說。八顯示果報，九從禪起教。十結會歸趣，
皆未說。
六妙門禪法（一卷）　（元藏謹字號南北藏並＆CB21802;）
修習止觀坐禪法要（二卷）　（前有元照序）　（一名童蒙止觀亦名小止觀）
　（南踐北途）
天台山修禪寺沙門智顗述
具緣第一，訶欲第二，棄蓋第三，調和第四，方便第
五，正修第六，善發第七，覺魔第八，治病第九，證果
第十。後附梁肅天台止觀統例，及天台法門議。
釋摩訶般若波羅密經覺意三昧（一卷）　（南煩北法）
智者大師說
辨法相第一。釋覺意三昧名第二。釋方便行
第三。明心相第四。入觀門第五。證相門第
六。
四念處（四卷）　仝前號說者同上
先明一切諸法，皆不可思議，不可宣說。次明四悉
檀因緣故，亦可得說，乃約生生等四句，各明四門，
四念處，三十七品，因行果位，差別不同。
法界次第初門（三卷）　（南翦北刑）
天台山修禪寺沙門釋智顗，輒依經附論，撰法界
次第初門三百科，裁為七卷，流傳新學，略為三意：
一為讀誦尋論隨見法門，脫有迷於名數者。二為
未解聖教所制法門淺深之次第。三為學三觀之
者，當以此諸法名相義理，一一歷心而轉作，則觀
解無礙，觸境不迷，若於一念心中，通達一切佛法
者，則三觀自然了了分明也。故出此三百科，名教
仍當，名下略辯體相，始得三卷（僅六十科）。
淨土十疑論（一卷十四紙）　（前有楊傑序）　（南起北刑）
隋天台智者大師說
一釋求生淨土無大慈悲疑。二釋求生乖無生理
疑。三釋偏求生一土疑。四釋偏念一佛疑。五釋具
縛得生疑。六釋即得不退疑。七釋不求內院疑。八
釋十念得生疑。九釋女人根缺不生疑。十釋作何
行業得生疑。後有陳瓘序。
觀心論（亦名煎乳論）　（二藏俱＆CB21802;）
<other>大乘論藏　諸論釋第三</other>
瑜伽師地論釋（一卷）　（南心北退）
最勝子等諸菩薩造　唐大慈恩寺沙門釋
玄奘譯
總釋瑜伽師地名義，略釋一十七地名義。
攝大乘論釋（十卷）　（南持北枝）譯人同上
世親菩薩釋前攝大乘論本。
攝大乘論釋（十五卷）　（有慧愷序）　（南操好北友投）
陳優禪尼國沙門真諦譯
攝大乘論釋（十卷）　（南堅北連）
隋南天竺沙門達摩笈多譯
二譯並同前本。
攝大乘論釋（十卷）　（南雅北交）
唐大慈恩寺沙門釋玄奘譯
無性菩薩，釋前攝大乘論本。
成唯識論（十卷）　（有沈玄明後序）　（南縻北義）譯人同上
護法等十菩薩，各造論十卷，釋世親三十頌，奘師
糅為十卷，乃瑜伽一宗之精要也。
成唯識寶生論（五卷）　（一名二十唯識順釋論）　（南自北沛）
唐大薦福寺沙門釋義淨譯
護法菩薩，釋天親所造論。
大乘廣五蘊論（十三紙半）　（南都北投）
安慧菩薩造　唐中印土沙門地婆訶羅譯
觀所緣緣論釋（八紙餘）　（南華北投）
唐大薦福寺沙門釋義淨譯
<pb n="197"/>
護法菩薩，釋緣緣論中破執縱奪之法。
釋摩訶衍論（十卷）　（龍樹菩薩造筏提摩多譯）　（元藏笙字號南北藏俱＆CB21802;）
廣百論釋論（十卷）　（南真北廉）
唐大慈恩寺沙門釋玄奘譯
護法菩薩，釋前廣百論本，與成唯識論破我法二
執處，相為表裏，最宜詳玩。
華嚴懸談會玄記（四十卷）　鉅野洞庭
元蒼山再光寺普瑞集
消釋懸談文義，乃座主家學問耳。
佛說觀無量壽佛經疏妙宗鈔（六卷）　（南韓北約）
宋四明沙門知禮述
先略明大意云：果佛圓明之體即我凡夫本具性
德，故一切教所談行法，無不為顯此之覺體，故四
三昧，通名念佛，但其觀法，為門不同，今此觀門，及
般舟三昧，託彼安養依正之境，用微妙觀，專就彌
陀，顯真佛體，雖託彼境，須知依正同居一心，心性
遍周，無法不造，無法不具，據乎心性觀彼依正，依
正可彰，託彼依正觀於心性，心性易發。所言心性
具一切法者，實無能具所具，能造所造，即心是法，
即法是心，能造因緣，及所造法，皆悉當處全是心
性，是故今觀若依若正，乃法界心，觀法界境，生於
法界依正色心，故釋觀字，用一心三觀，釋無量壽，
用一體三身，體，宗，力用，義並從圓，判教屬頓。
金光明經玄義拾遺記（六卷）　（南遵北會）
宋四明沙門知禮述
序曰：寶雲講次，學徒隨錄，義或闕如，未及補治，不
幸歸寂，孤山之製，多事消文，復於中間，毀除觀心，
斯實不忍，今故秉筆，拾先師遺餘之義，拾後人遺
棄之文，使教行二塗，不致壅蔽。大師深解法性。
可尊可貴，當體名金，寂而常照，當體名光，大悲益
物，當體稱明，是知法性具金光明，真實名義究竟
成就也。此經以金光明為名，以金光明為體，以金
光明為宗，以金光明為用，以金光明而為教相。亦
可三字，別對五章，以金為體，以光為宗，以明為用，
總三為名，分別三名而為教相，法體既爾，體德合
然，甚深，是光之德，窮法性底故，無量，是明之德，達
法性邊故，此二不二，是金之德，法性究竟尊貴義
故，亦可三義皆甚深，皆無量，皆不二也。五章之德，
莫不如是。
金光明經文句記（十二卷）　（南約法北盟何）述人同上
即釋文句也。
請觀音經疏闡義鈔（四卷）　（南煩北法）
宋錢塘沙門智圓述
即釋智者疏，約文敷義，筆之為鈔。
仁王護國般若經疏神寶記（四卷）　（南弊北韓）
宋四明沙門柏庭善月述
是經有六名，其末名龍寶神王，今摭二字，以名所
釋，抑輪王興世，有神寶自至之言，故云。
天台名家，實以傳宗為本，而釋經次焉，然以得佛
心宗，發旋總持，故凡申一經，釋一義，亦必有法。
般若波羅密多心經略疏連珠記（一卷北作二卷）　（南青北百）
宋玉峰沙門釋師會述
佛母般若波羅密多圓集要義論釋（四卷今作二卷）　（南書北星）
宋北印土沙門施護譯
三寶尊菩薩造，釋大域龍樹菩薩所造頌。
法華玄義釋籤（二十卷）　（前有普門子緣起序）　（南晉楚北多士）
唐天台沙門湛然述
昔於台嶺，隨諸問者籤下所錄，不暇尋究文勢生
起，亦未委細分節句逗，晚還毗壇，輒添膚飾，裨以
管見，然所記者，莫非述聞，兼尋經論，但識用暗短，
而繁略頗馴，呈露後賢，敢悕添削。
法華文句記（二十卷北作三十卷）　（南趙魏北晉楚更）
唐天台沙門湛然述
<pb n="198"/>
即釋智者文句也。後記云，適與江淮四十餘僧，往
禮臺山，因見不空三藏門人含光，奉敕在山修造，
云與不空親遊天竺，彼有僧問曰：大唐有天台教
跡，最堪簡邪正，曉偏圓，可能譯之，將至此土耶？豈
非中國失法，求之四維。而此方少有識者，如魯人
耳。故厚德向道者，莫不仰之。敬願學者，行者，隨力
稱讚，應知自行兼人，並異他典。若說若聽境智存
焉，若冥若顯，種熟可期，並由弘經者有方故也。若
直爾講說，是弘經者，何須衣、座、室，三之誡，如來所
遣，豈可聊爾。余省躬揣見，自覺多慚，迫以眾緣，強
復疏出，縱有立破，為樹圓乘，使同志者，開佛知見，
終無偏黨，而順臆度，冀諸覽者，悉鑑愚忱，一句染
神，咸資彼岸，思惟修習，永用舟航，隨喜見聞，恒為
主伴，若取若捨，經耳成緣，或順或違，終因斯脫，願
解脫之日，依報正報，常宣妙經，一剎一塵，無非利
物，唯願諸佛，冥熏加被，一切菩薩，密借威靈，在在
未說，皆為勸請，凡有說處，親承供養，一句一偈，增
進菩提，一色一香，永無退轉。
觀音玄義記（四卷）　（南何北遵）
宋四明沙門知禮述
即釋智者玄義也。
觀音義疏記（四卷）　（南何北遵約）述者同上
即釋義疏也，後附天竺寺沙門遵式釋重頌云，第
二重頌，是隋煬大業中，智者滅後，笈多所譯，方入
大部，故疏闕釋。
涅槃玄義發源機要（四卷）　（南土北同）
宋錢唐沙門釋智圓述
大乘百法明門論解（一卷）　敦
唐大慈恩寺沙門釋窺基述
大乘起信論疏（五卷）　巖
唐西太原寺沙門釋法藏述
大乘起信論疏筆削記（十五卷）　巖岫
宋長水沙門釋子璿錄
肇論新疏游刃（二十卷）　杳冥
元大白馬寺沙門釋文才述
科一卷，新疏九卷，游刃十卷。
摩訶止觀輔行傳弘決（四十卷）　（前有普門子序）　（南假途滅虢北魏困橫假）
唐毗陵沙門湛然述
述此緣起，凡有十意：一為知有師承，非任胸臆，異
師心故。二為曾師承者，而棄根本，隨末見故。三為
後代展轉，隨生異解，失本依故。四為信宗好習，餘
方無師，可稟承故。五為義觀俱習，好憑教者，行解
備故。六為點示關節，廣略起盡，宗要文故。七為建
立師解，使不淪墜，益來世故。八為自資觀解，以防
謬誤，易尋討故。九為呈露所解，恐有迷忘，求刪削
故。十為隨順佛旨，運大悲心，利他行故。
止觀義例（二卷）　（南踐北途）述者同上
第一所傳部別例，第二所依正教例，第三依正消
釋例，第四大章總別例，第五心境釋疑例，第六解
行相資例，第七喻疑顯正例。
止觀大意（十紙餘）　（南翦北起）述者同上
因員外李華欲知止觀大意，略報綱要。初敘祖
承，二敘教觀，先敘教，次敘觀。
觀心論疏（三卷北作五卷）　（南起北刑）
隋天台國清寺沙門灌頂撰
論有序、正、流通，從初問佛經無量下去，至四月一
歲，有四紙半論文，並是序分。從問觀自心生，云何
四不說下去，至寂然無言說，有三十六行偈，是正
說。從今約觀一念下去，有十行三字，是流通分。
閱藏知津卷第三十九

<sarticle><article>閱藏知津卷第四十</article></sarticle>
北天目沙門釋智旭彙輯
<pb n="199"/>
<other>小乘論藏</other>
立世阿毘曇論（十卷）　（初卷標佛說字）　（南聚北弁）
陳優禪尼國沙門真諦譯
地動品第一。南閻浮提品第二。六大國品第
三。夜叉神品第四。漏闍耆利象王品第五。
四天下品第六。數量品第七。天住處品第八。
歡喜園品第九。眾車園品第十。惡口園品
第十一。雜園品第十二。波利夜多園品第十
三。提頭賴吒城品第十四。毘留勒叉城品第
十五。毘留博叉城品第十六。毘沙門城品第
十七。天非天鬥戰品第十八。日月行品第十
九。云何品第二十。受生品第二十一。壽量
品第二十二。地獄品第二十三。小三災品第
二十四。大三災品第二十五。
文來未盡。
阿毘達磨集異門足論（二十卷亦名說一切有部集異門足論南邙面北甲帳）
尊者舍利子說
唐大慈恩寺沙門釋玄奘譯
緣起品第一。世尊遊力士生處，住其所造初成臺
觀，命舍利子代宣法要，舍利子承命，結集法毗奈
耶。一法品第二，有三門。二法品第三，有二十
七門。三法品第四，有五十門。四法品第五，亦
五十門。五法品第六，有二十四門。六法品第
七，有二十四門。七法品第八，有二十三門。八
法品第九，有十門。九法品第十，略有二種。十
法品第十一，略有二種。讚勸品第十二，佛從臥
起，讚善勸持。
舍利弗阿毗曇論（二十二卷北作三十卷）　（有道標序）　（南群英杜北驚圖寫）
姚秦天竺三藏曇摩崛多共曇摩耶舍譯
問分入品第一。界品第二。陰品第三。四聖
諦品第四。根品第五。七覺品第六。不善根
品第七。善根品第八。大品第九。優婆塞品
第十。
非問分界品第一。業品第二。人品第三。智
品第四。緣品第五。念處品第六。正勤品第
七。神足品第八。禪定品第九。道品第十。
煩惱品第十一。
攝相應分　攝品第一上。相應品下。
緒分遍品第一。因品第二。名色品第三。假
結品第四。行品第五。觸品第六。假心品第
七。十不善業道品第八。十善業道品第九。
定品第十。
阿毘達磨法蘊足論（十二卷北作十卷亦名說一切有部法蘊足論）　（有靖邁後序）　（南背北陛）
尊者大目乾連造（亦名說一切有部法蘊足論）
唐大慈恩寺沙門釋玄奘譯
學處品第一，明優婆塞五戒。預流支品第二，明
四種法行：一親近善士、二聽聞正法、三如理作意、
四法隨法行。證淨品第三，明四不壞淨：一佛證
淨、二法證淨、三僧證淨、四聖所愛戒。沙門果品
第四，明四聖果。通行品第五，明四通行：一苦遲
通行、二苦速通行、三樂遲通行、四樂速通行。聖
種品第六，明於衣食臥具知足，及樂斷樂修聖種。
正勝品第七，明四正勤。神足品第八，明欲、勤、
心、觀，四三摩地。念住品第九，明身、受、心、法，四觀。
聖諦品第十，明四聖諦。靜慮品第十一，明四
禪法。無量品第十二，明慈、悲、喜、捨、定。無色品
第十三，明四空定。修定品第十四，明四修定：一
得現法樂住、二得殊勝智見、三得勝分別慧、四得
諸漏永盡。覺支品第十五，明七覺支。雜事品
第十六，明永斷一一法，皆能保彼定不退還，謂貪、
瞋、癡，乃至苦、憂、擾、惱等。根品第十七，明二十二
根。處品第十八，明十二處。蘊品第十九，明五
蘊。多界品第二十，明界處蘊緣起，及處非處善
<pb n="200"/>
巧。緣起品第二十一，明十二因緣法。
施設論（七卷今作三卷）　（南壁北通）
宋中印土沙門法護譯
對法大論中世間施設門第一（按釋論有此門，梵本元闕）。因
施設門第二，問答輪王七寶因果。第三明輪王
七寶，同如來法。第四問答佛生，先現瑞相。第
五問答佛出時處。第六問答諸因果事。第七
明三毒輕重，由於習成。第八第九問答世間諸
法不同所由。第十問答山地方處等殊。第十
一問答化事。第十二問答大海事。第十三問
答神通事。第十四問答雨不雨事。
文來未盡。
阿毘達磨發智論（二十卷）　（亦名說一切有部發智論）　（南二京北傍啟）
尊者迦多衍尼子造
唐大慈恩寺沙門釋玄奘譯
雜蘊第一（蘊，梵名犍度）。世第一法納息一（納息，梵名跋渠）。
智納息二。補特伽羅納息三。愛敬納息四。
無慚納息五。相納息六。無義納息七。思納
息八。
結蘊第二。不善納息一。一行納息二。有情
納息三。十門納息四。
智蘊第三。學支納息一。五種納息二。他心
智納息三。修智納息四。七聖納息五。
業蘊第四。惡行納息一。邪語納息二。害生
納息三。表無表納息四。自業納息五。
大種蘊第五。大造納息一。緣納息二。具見
納息三。執受納息四。
根蘊第六。根納息一。有納息二。觸納息三。
等心納息四。一心納息五。魚納息六。因
緣納息七。
定蘊第七。得納息一。緣納息二。攝納息三。
不還納息四。一行納息五。
見蘊第八。念住納息一。三有納息二。想納
息三。智納息四。見納息五。伽陀納息六。
彙門標目云：佛滅後三百年造，乃對法藏之根
本也。
阿毘曇八犍度論（三十卷）　（有道安序）　（南夏東西北彩仙靈）
符秦罽賓國沙門瞿曇僧伽提婆共竺佛念
譯
即發智論同本先譯（而文煩拙）。
阿毘達磨大毘婆沙論（二百卷）　（南圖至席北心至縻）
唐大慈恩寺沙門釋玄奘譯
五百大阿羅漢造，廣釋說一切有部發智論。
阿毘曇毘婆沙論（八十二卷北作八十卷）　（有釋道挺序）　（南宮至驚北都至京）
北涼沙門浮陀跋摩共道泰譯
與前本同，僅存三犍度。
鞞婆沙論（十四卷）　（南鐘隸北肆筵）
迦旃延子造
符秦罽賓國沙門僧伽跋澄譯
說阿毘曇八犍度第一。鞞婆沙三結處第一。
三不善根處第二。三有漏處第三。四流處第
四。四受處第五。四縛處第六。五蓋處第七。
五結處第八。五下結處第九。五上結處第
十。五見處第十一。六身愛處第十二。七使
處第十三。九結處第十四。九十八使處第十
五（小章竟）。解十門大章。二十二根處第十六。
十八界處第十七。十二入處第十八。五陰處
第十九。五盛陰處第二十（亦名五取陰，亦名五受陰，唯是有漏）。
六界處第二十一。色無色法處第二十二。可
見不可見法處第二十三。有對無對處第二十
四。有漏無漏處第二十五。有為無為法處第
二十六。三世處第二十七。善不善無記處第
二十八。欲界色界無色界繫法處第二十九。
<pb n="201"/>
學無學非學非無學法處第三十。見斷思惟斷
不斷法處第三十一。四聖諦處第三十二。四
禪處第三十三。四等處第三十四。四無色處
第三十五。八解脫處第三十六。八除入處第
三十七（即八勝處也）。十一切入處第三十八。八智
處第三十九。三三昧處第四十（廣說大章竟）。中陰
處第四十一（出阿毘曇結使犍度人品非次）。四生處第四十二。
阿毘達磨俱舍論（三十卷）　（南笙陞階北樓觀飛）
尊者世親造　唐大慈恩寺沙門釋玄奘譯
分別界品第一。分別根品第二。分別世品第
三。分別業品第四。分別隨眠品第五。分別
賢聖品第六。分別智品第七。分別定品第八。
破我執品第九。
阿毘達磨俱舍釋論（二十二卷）　（有慧愷序）　（南鼓瑟吹北禽獸畫）
陳優禪尼國沙門真諦譯
與前本同。
阿毘達磨俱舍論本頌（一卷）　（南吹北畫）
世親菩薩造　唐大慈恩寺沙門釋玄奘譯
即前論本中頌別行。
阿毘達磨順正理論（八十卷）　（亦名說一切有部順正理論）　（南納至通北背至逕）
尊者眾賢造　唐大慈恩寺沙門釋玄奘譯
辯本事品第一，明蘊、處、界，三種攝法。辯差別品
第二，明二十二根差別，及破無因、一因、不平等因、
辯心、心所、及不相應行等，及辯六因四緣。辯緣
起品第三，明三界、五趣、七識住、九有情居、四生、及
辯中有相、十二因緣相、有情世間相、器世間相。
辯業品第四。辯隨眠品第五。辯賢聖品第六。
辯智品第七。辯定品第八。
阿毘達磨藏顯宗論（四十卷）　（南廣內左達北宮殿盤鬱）
造者譯人皆同上
即順正理論廣文略出，而加序品。
阿毘達磨識身足論（十六卷）　（亦名說一切有部識身足論）　（南洛浮北設席）
提婆設摩阿羅漢造　唐大慈恩寺沙門釋玄奘譯
目乾連蘊第一，沙門目連，作如是說，過去未來無，
現在無為有，今依諸契經，種種破之。補特伽羅
蘊第二，補特伽羅論者，作如是說，定有補特伽羅，
性空論者，依諸契經，種種破之。因緣蘊第三，問
答諸法互為因緣義。所緣緣蘊第四，問答諸所
緣義。雜蘊第五，明起染離染等義。成就蘊第
六，廣明十二心成就不成就等差別，十二心者，欲
界繫有四心：一善、二不善、三有覆無記、四無覆無
記；色無色界繫各有三心；除不善，并學心，無學心
為十二。
阿毘達磨界身足論（三卷北作二卷）　（亦名說一切有部界身足論）　（南浮北席）
尊者世友造　譯人同上
本事品第一，明十大地法，十大煩惱，十小煩惱，五
煩惱，五見，五觸，五受根，五法，六識身，六觸，六受，六
想，六思，六愛。分別品第二，分別相應不相應等，
略說十六門，廣有八十八門。後有釋基序。
阿毘達磨品類足論（十八卷）　（亦名說一切有部品類足論）　（南渭據北對楹）
造者譯人皆同上
辯五事品第一，一色，二心，三心所，四不相應行，五
無為。辯諸智品第二。辯諸處品第三。辯七
事品第四。辯隨眠品第五。辯攝等品第六。
辯千問品第七。舉二十門，各為五十問答。辯決
擇品第八。
眾事分阿毘曇論（十二卷）　（南據涇北陞階）
劉宋中天竺沙門求那跋陀羅共菩提耶舍
譯
即前同本異出，止有七品。
阿毘曇心論（四卷）　（南承北瑟）
尊者法勝造
東晉罽賓國沙門瞿曇僧伽提婆共慧遠譯
<pb n="202"/>
界品第一。行品第二。業品第三。使品第四。
賢聖品第五。智品第六。定品第七。契經
品第八。雜品第九。論品第十。
法勝阿毘曇心論（六卷）　（南承北納）
大德優婆扇多釋
高齊蔦萇國沙門那連提黎耶舍譯
即釋前論，同前十品。
雜阿毘曇心論（十一卷北作十六卷）　（南明既北鼓瑟）
劉宋天竺沙門僧伽跋摩等譯
尊者法救造（梵稱達磨多羅）亦釋前論，而加序品，又加第
十擇品，而以論品為第十一，較優波扇多者為詳。
阿毘曇甘露味論（二卷）　（南既北楹）
尊者瞿沙造　曹魏代譯失三藏名
布施持戒品第一。界道品第二。住食生品第
三。業品第四。陰持入品第五（持即界也）。行品第
六。因緣種品第七。淨根品第八。結使禪智
品第九。三十七無漏人品第十。智品第十一。
禪定品第十二。雜定品第十三。三十七品
第十四。四諦品第十五。雜品第十六。
入阿毘達磨論（二卷）　（說一切有部）　（南墳北笙）
塞建地羅阿羅漢造
唐大慈恩寺沙門釋玄奘譯
略明五蘊，及三無為名義。
五事毘婆沙論（二卷北作一卷）　（南杜北席）
尊者法救造　唐大慈恩寺沙門釋玄奘譯
分別色品第一。分別心品第二。分別心所法
品第三。
釋尊者世友五事論，文來未盡。
阿毘曇五法行經（九紙半）　（南籍北墳）
後漢安息國沙門安世高譯
先釋四諦，次釋五法。
尊婆須密菩薩所集論（十卷北作十五卷）　（有序未詳作者）　（南集墳北吹笙）
符秦罽賓國沙門僧伽跋澄等譯
菩薩，即當來師子如來也。偈品首聚犍度第一。
心犍度第二。三昧犍度第三。天犍度第四。
四大犍度第五。契經犍度第六。更樂犍度第
七。結使犍度第八。行犍度第九。智犍度第
十。見犍度第十一。根犍度第十二。一切有
犍度第十三。偈犍度第十四。
譯文甚拙。
成實論（二十卷）　（南典亦北丙舍）
訶梨跋摩造　姚秦天竺沙門鳩摩羅什譯
發聚中佛寶論五品。法寶論三品。僧寶論三
品。吉祥品。立論品等六品。十論初有相品
等十七品。苦諦聚色論二十四品。識論十七
品。想陰品一。受論六品。行陰論十一品。
集諦聚業論二十六品。煩惱論二十品。滅諦
聚十四品。道諦聚四十八品。共二百二品，大
旨與說一切有部相違。
四諦論（四卷北作三卷）　（南漆北逸）
婆藪跋摩所造　陳優禪尼國沙門真諦譯
思擇品第一。略說品第二。分別苦諦品第三。
思量集諦品第四。分別滅諦品第五。分別
道諦品第六。
解脫道論（十二卷）　（南稿北階納）
羅漢優波底沙（梁言大光）造
蕭梁扶南國沙門僧伽婆羅譯
因緣品第一。分別戒品第二。頭陀品第三。
分別定品第四。覓善知識品第五。分別行品
第六，謂欲行、瞋行、癡行，等相不同。分別行處品
第七。行門品第八，謂修十一切入、十不淨想、十
念、四無量心、四大觀、食不耐想等，四十八行。五
神通品第九。分別慧品第十。五方便品第十
<pb n="203"/>
一，謂陰方便、入方便、界方便、因緣方便、聖諦方便。
分別諦品第十二。
隨相論（二卷）　（南既北筵）
德慧法師造　陳優禪尼國沙門真諦譯
解四諦十六行相，破外道我執。
緣生論（一卷有序）　（南華北匪）
隋南天竺沙門達摩笈多譯
聖者鬱楞伽造，明十二因緣義。
大乘緣生論（十紙半）　（南壁北右）
唐北天竺沙門大廣智不空譯
與上本同，實小乘耳。
十二因緣論（三紙）　（南華北沛）
元魏北天竺沙門菩提留支譯
淨意菩薩，釋十二因緣。
止觀門論頌（四紙欠）　（南華北匪）
世親菩薩造　唐大薦福寺沙門釋義淨譯
七十七頌，明修不淨觀法門。
金剛針論（八紙欠）　（南書北星）
宋中印土沙門法天譯
法稱菩薩，破婆羅門四韋陀論。
彰所知論（二卷南作一卷）　（前有廉復序）　（南羅北通）
大元帝師癹合思巴造
元釋教總統沙門沙羅巴譯
器世界品第一。情世界品第二（內釋十二緣生，約分位者，一一
支中，皆有五蘊但是從勝為名）。道法品第三。果法品第四。
無為法品第五。後有克己序。
三法度論（三卷）　（南墳北畫）
尊者山賢造
東晉罽賓國沙門瞿曇僧伽提婆共慧遠譯
德品第一。惡品第二。依品第三，謂陰、界、入。
四阿含暮抄解（二卷有序）　（南籍北英）
阿羅漢婆素跋陀撰
符秦沙門鳩摩羅佛提等譯
共有九段解釋：初功德三段，二惡三段，三依三
段，即三法度論耳，文甚難讀。
三彌底部論（三卷）　（南隸北畫）
失譯人名今附三秦錄
大意破我人知見，明中陰不無，而文不甚聯絡。
分別功德論（三卷）　（南漆北笙）
失譯人名附後漢錄
釋增一阿含經序品中偈，及念佛等十種一法，次
釋弟子品，各稱第一因緣。
阿含口解十二因緣經（七紙欠）　（南籍北既）
後漢安息國優婆塞安玄共嚴佛調譯
說欲斷生死趣，度世道者，當念卻十二因緣事。
辟支佛因緣論（一卷）　（南漆北逸）
失譯人名今附秦錄
說八位辟支佛覺悟因緣。
四品學法（一紙半）　（南宜北稿）
劉宋中天竺沙門求那跋陀羅譯
一戒行備具。二多知經法。三能化度人，號真學，為
上品；純行五戒，號承法，為中品；但持四戒，號依福
學，為下品。一身所護法，二供養法，三於同學法，號
散侍，為外品。
異部宗輪論（七紙餘作一卷）　（南漆北席）
世友菩薩造　唐大慈恩寺沙門釋玄奘譯
說佛滅百年後，異執漸起，分為二十部別。
十八部論（六紙半）　仝上
失譯人名
部異執論（八紙餘）　仝上
陳優禪尼國沙門真諦譯
二並是異部宗輪論同本異出。
閱藏知津卷第四十
<pb n="204"/>

　　（信士余觀捐資八兩助刻二＆unrec;
　　信士高士化助銀四兩
　　　　高士佑助銀四兩）

<sarticle><article>閱藏知津卷第四十一</article></sarticle>
北天目沙門釋智旭彙輯
<other>雜藏　西土撰述第一</other>
佛說四十二章經（六紙）　（前有序）　（南尺北璧）
後漢中天竺沙門迦葉摩騰共竺法蘭譯
此西來教典之始也，古今譯經圖記云：四十二章
經，本是外國經抄，騰以大化初傳，人未深信，蘊其
妙解，不即多翻，且撮經要，以導時俗。
大乘修行菩薩行門諸經要集（三卷）　（南宜北英）
唐于闐國沙門釋智嚴譯
諸經集四十二部，凡菩薩行門，總六十六條。
八大人覺經（一紙欠）　（南賢北維）
後漢安息國沙門安世高譯
菩薩內習六波羅密經（三紙欠）　（南賢北悲）
後漢臨淮郡沙門嚴佛調譯
說內習六妙門為六波羅密，能制六根。
出曜經（二十卷）　（前有僧叡序）　（南定篤初北廣內）
尊者法救造　姚秦涼州沙門竺佛念譯
無常品第一。欲品第二。愛品第三。無放逸
品第四。念品第五。戒品第六。學品第七。
口品第八。行品第九。信品第十。沙門品第
十一。道品第十二。利養品第十三。忿怒品
第十四。惟念品第十五。雜品第十六。水品
第十七。華香品第十八。馬喻品第十九。恚
品第二十。如來品第二十一。聞品第二十二。
我品第二十三。廣演品第二十四。親品第
二十五。泥洹品第二十六。觀品第二十七。
惡行品第二十八。雙要品第二十九。樂品第
三十。心意品第三十一。沙門品第三十二。
梵志品第三十三。
出曜之言，舊名譬喻，即十二部經第六部也，共
集如來法句千章，釋之以訓未來。
法句譬喻經（四卷）　（南籍北亦）
西晉沙門法炬共法立譯
共三十九品。大意與上經同，而次第不同，且少
有解釋。
法句經（二卷）　（序中名曇缽偈）　（南所北群）
尊者法救造　吳天竺沙門維祇難等譯
即法喻經中三十九品法句，凡七百五十二偈。
法集要頌經（四卷）　（南甚北隸）
尊者法救集　宋中印土沙門天息災譯
即出曜經三十三品法偈，皆是佛所說也。
佛本行經（七卷）　（南初北達）
劉宋六合山寺沙門釋寶雲譯
因緣品第一。阿育王時，密跡金剛，為諸天頌佛始
末。稱歎如來品第二。降胎品第三。如來生
品第四。梵志占相品第五。阿夷決疑品第六。
入譽論品第七。與眾綵女遊居品第八。現
憂懼品第九。閻浮提樹蔭品第十。出家品第
十一。車匿品第十二。瓶沙王問事品第十三。
為瓶沙王說法品第十四。不然阿蘭品第十
五。降魔品第十六。轉法輪品第十七。度寶
稱品第十八。廣度品第十九。現大神變品第
二十。昇忉利宮為母說法品第二十一。憶先
品第二十二。遊維耶離品第二十三。歎錠光
佛時品第二十四。降象品第二十五。魔勸捨
壽品第二十六。調達入地獄品第二十七。現
乳哺力品第二十八。大滅品第二十九。歎無
<pb n="205"/>
為品第三十。八王分舍利品第三十一。
佛所行讚經（五卷）　（南美北興）
馬鳴菩薩造　北涼中天竺沙門曇無讖譯
生品第一。處宮品第二。厭患品第三。離欲
品第四。出城品第五。車匿還品第六。入苦
行林品第七。合宮憂悲品第八。推求太子品
第九。瓶沙王詣太子品第十。答瓶沙王品第
十一。見阿羅藍鬱頭藍品第十二。破魔品第
十三。阿惟三菩提品第十四。轉法輪品第十
五。瓶沙王諸弟子品第十六。大弟子出家品
第十七。化給孤獨品第十八。父子相見品第
十九。受祇洹精舍品第二十。守財醉象調伏
品第二十一。庵摩羅女見佛品第二十二。神
力住壽品第二十三。離車辭別品第二十四。
般涅槃品第二十五。大般涅槃品第二十六。
歎涅槃品第二十七。分舍利品第二十八。
僧伽羅剎所集佛行經（五卷）　（南宜北興）
符秦罽賓國沙門僧伽跋澄譯
大意發明如來因中果上種種功德，乃至百年之
後，阿育王起舍利塔。而譯文甚拙。
僧伽斯那所撰菩薩本緣經（四卷）　（南令北聚）
吳月支國優婆塞支謙譯
師子素馱娑王斷肉經（三紙）　（南賢北景）
唐于闐國沙門釋智嚴譯
十二游經（四紙半）　（南終北英）
東晉西域沙門迦留陀伽譯
達磨多羅禪經（二卷）　（有序）　（南榮北集）
東晉迦維羅衛國沙門佛陀跋陀羅譯
修行方便道安那般那念退分第一。修行勝道
退分第二。修行方便道安般念住分第三。修
行勝道住分第四。修行方便道升進分第五。
修行勝道升進分第六。修行方便道安般念決
定分第七。修行勝道決定分第八。修行方便
道不淨觀退分第九。住分第十。升進分第十
一。決定分第十二。修行觀界分第十三。已上
皆五言頌。修行四無量三昧第十四。修行觀
陰分第十五。修行觀入分第十六（外六入如賊，內六入如空
聚，亦說內外入為此彼岸）。修行觀十二因緣第十七。已上皆
長文。
內身觀章句經（三紙欠）　（南令北聚）
漢失譯師名
頌說內身苦、空、無常、無我、不淨。
法觀經（四紙半）　仝上
西晉月支國沙門竺法護譯
明數息觀身等法，文甚拙澀。
三慧經（十一紙）　（南籍北墳）
北涼錄失譯人名
雜集經論中種種因緣法義。
佛使比丘迦旃延說法沒盡偈（五紙餘）　（南宜北既）
西晉錄失譯人名
迦丁比丘說當來變經（七紙半）　（南甚北英）
失譯人名今附宋錄
大阿羅漢難提密多羅所說法住記（六紙半）　（南甚北漆）
唐大慈恩寺沙門釋玄奘譯
說十六大阿羅漢名，并眷屬數目住處，及明末法
之中，於三寶所種善根者，三會得度。
撰集三藏及雜藏傳（七紙餘）　（南籍北漆）
失譯人名附東晉錄
大意與後經同，而是四言偈述，兼釋三藏與雜藏
事。
迦葉結經（八紙欠）　（南籍北聚）
後漢安息三藏安世高譯
說佛滅度，迦葉舉阿難九過，及結集三藏事。
<pb n="206"/>
密跡力士大權神王經偈頌（一卷）　（有智昌序）　（南學北杜）
元延祐僧錄管主八集
共一百七十五讚。
請賓頭盧經（一紙餘）　（南甚北墳）
劉宋沙門釋慧簡譯
那先比丘經（三卷）　（南業北聚）
失譯人名附東晉錄
佛滅度後，有彌蘭王，向那先比丘種種問難，比丘
一一答之。
阿育王譬喻經（五紙餘）　（南基北墳）
失譯人名今附東晉錄
百喻經（二卷）　（南令北群）
蕭齊中天竺沙門求那毘地譯
設一百喻，喻道法邪正等事，末結云。尊者僧伽斯
那造作癡華鬘竟。
無明羅剎經（一卷）　（南所北群）
失譯人名今附秦錄
以鬱禪耶城折吒王降伏疫鬼為喻，明如來逆觀
十二因緣，用大智慧，破無明羅剎。
龍樹菩薩為禪陀迦王說法要偈（七紙半）　（南甚北漆）
劉宋罽賓國沙門求那跋摩譯
七言偈，種種勸誡，令修學正法。
勸發諸王要偈（六紙餘）　（南甚北隸）
劉宋天竺沙門僧伽跋摩譯
龍樹菩薩勸誡王頌（七紙欠）　仝上
唐大薦福寺沙門釋義淨譯
二皆同上本。宋譯五言唐譯五七言雜。
大勇菩薩分別業報略經（八紙）　（南甚北墳）
劉宋天竺沙門僧伽跋摩譯
偈說六趣善惡因果。
十不善業道經（一紙餘）　（南優北英）
宋西夏沙門日稱等譯
賢聖集伽陀一百頌（五紙餘）　（南甚北英）
宋中印土沙門天息災譯
集一切伽陀，說供施佛僧福報。
勝軍化世百喻伽陀經（七紙欠）　（南盡北則）
宋中印土沙門法天譯
六道伽陀經（五紙）　仝上譯人同上
文殊師利菩薩及諸仙所說吉凶時日善惡宿曜經
（二卷）　（南優北亦）
唐北天竺沙門大廣智不空譯
迦葉仙人說醫女人經（三紙欠）　（南夙北臨）
宋中印土沙門法賢譯
付法藏因緣經（本名傅六卷）　（南榮北集）
後魏西域沙門吉迦夜共曇曜譯
婆伽婆囑摩訶迦葉（一）。迦葉囑阿難（二）。阿難付摩
田地，及商那和修（三）。商那和修付優波鞠多，降伏
天魔度人無量，稱為無相好佛（四）。優波鞠多付提
多迦（五）。提多迦付彌遮迦（六）。彌遮迦付佛陀難提
（七）。佛陀難提付佛陀密多（八）。佛陀密多付脅比丘
（九）。脅比丘付富那奢（十）。富那奢付馬鳴大士（十一）。馬
鳴菩薩付比丘比羅（十二）。比羅付龍樹大士（十三）。龍樹
菩薩付迦那提婆，由毀神眼，故無一目（十四）。迦那提
婆付尊者羅睺羅（十五）。羅睺羅付尊者僧伽難提，以
偈試阿羅漢云，轉輪種中生，非佛非羅漢，不受後
世有，亦非辟支佛，羅漢往問彌勒，乃能知之（十六）。僧
伽難提付僧伽耶舍（十七）。僧伽耶舍付鳩摩羅馱（十八）。
鳩摩羅馱付闍夜多，世尊所記最後律師（十九）。闍夜
多付婆修槃陀（二十）。婆修槃陀付摩奴羅，與尊者夜
奢，分化南北（二十一）。次有尊者名鶴勒那夜奢（二十二）。
復有比丘，名曰師子，為彌羅掘國王劍斬其頭，唯
乳流出，相付法人，於是便絕（二十三）。結歎善知識功
德，說白象聞法起慈，及優婆塞分別買髑髏事。
<pb n="207"/>
馬鳴菩薩傳
龍樹菩薩傳
提婆菩薩傳（三傳同卷共九紙半）　（南籍北漆）
姚秦天竺沙門鳩摩羅什譯
與上經中三人事蹟同。
婆藪槃豆傳（九紙）　（南甚北漆）
陳優禪尼國沙門真諦譯
阿育王傳（五卷）　（南基北漆）
西晉安息國沙門安法欽譯
本施土緣第一，勝德小兒以土施佛，佛為授記。
阿育王本緣第二，先作地獄，後因比丘現化，改惡
修善，造舍利塔，廣修供養。阿恕伽王本緣第三，
化弟宿大哆，生信證果。半庵摩羅果緣第四，王
臨終時，僅以半果為最後施。駒那羅緣本第五，
即法益王子壞目因緣。阿育王現報因緣第六，
以珠與受持八戒夫人，比丘口香，婦女犯禁，問法
得果，沙彌食婆羅門，度令出家。賣人頭，調伏邪見
臣。下賤婢施一錢，得轉生報，庫中缺如意珠，賓頭
盧純酥澆飯，修福禳衰相，修福勝龍王。優波鞠
多因緣第七，佛預授記，并結集三藏等事。摩訶
迦葉涅槃因緣經第八。摩田提因緣第九。商
那和修本緣第十。優波鞠多因緣第十一，廣明
化度令證果事。
阿育王經（十卷南作五卷半北作六卷）　（南基北墳）
蕭梁扶南國沙門僧伽婆羅譯
即前本別出，而次第小異，詳略亦各不同。
阿育王子法益壞目因緣經（一卷）　（前有序）　（南所北群）
符秦兜佉勒國曇摩難提譯
偈說法益王子壞目本緣，及說從六趣者，性行不
同，較傳經稍詳。
附外道論
勝宗十句義論（十紙作一卷）　（南吹北納）
勝者慧月造　唐大慈恩寺沙門釋玄奘譯
一實。二德。三業。四同。五異。六和合。七有能。八無
能。九俱分。十無說。即勝論六句義演出。
金七十論（三卷）　（南羅北疑）
陳優禪尼國沙門真諦譯
此是外道迦毘羅仙人所造，明二十五諦，亦名
數論，非是佛法。
附疑偽經
大明仁孝皇后夢感佛說第一希有大功德經（二卷）
　（南大北史）
閱藏知津卷第四十一
　　　　　　　（信士魏邦鼐助銀一兩
　　　　　　　　　魏邦泰助銀五錢
　　　　　　　胡門曹氏助銀五錢
　　　　　　　比丘明一助銀一兩
　　　　　　　　　子進助銀五錢）

<sarticle><article>閱藏知津卷第四十二</article></sarticle>
北天目沙門釋智旭彙輯
<other>雜藏　此方撰述第二之一</other>
慈悲道場懺法（十卷）　（南茂北公）
梁誌公寶唱等集
歸依三寶第一。斷疑第二。懺悔第三。發菩
提心第四。發願第五。發迴向心第六。顯果
報第七。出地獄第八。解怨釋結第九。自慶
第十。警緣三寶第十一。懺主謝大眾第十二。
總發大願第十三。奉為天道禮佛第十四。
奉為諸仙禮佛第十五。奉為梵王等禮佛第十
六。奉為阿脩羅道一切善神禮佛第十七。奉
為龍王禮佛第十八。奉為魔王禮佛第十九。
奉為國王人道禮佛第二十。奉為諸王王子禮
<pb n="208"/>
佛第二十一。奉為父母禮佛第二十二。奉為
過去父母禮佛第二十三。奉為師長禮佛第二
十四。為十方比丘比丘尼禮佛第二十五。為
十方過去比丘比丘尼禮佛第二十六。為阿鼻
地獄禮佛第二十七。為灰河鐵丸等地獄禮佛
第二十八。為飲銅炭坑等地獄禮佛第二十九。
為刀兵銅釜等地獄禮佛第三十。為火城刀
山等地獄禮佛第三十一。為餓鬼道禮佛第三
十二。為畜生道禮佛第三十三。為六道發願
禮佛第三十四。警念無常第三十五。為執勞
運力禮佛第三十六。發迴向第三十七。菩薩
迴向法第三十八。發願第三十九，凡八段。囑
累第四十。
方等三昧行法（一卷）　（前有遵式序）　（南起北刑）
隋智者大師說　門人灌頂記
方等秘法具六緣第一：一法緣，二善知識，三前方
便，四辦衣，五行法，六供養。識遮障第二：一洗浴
調適，二飲食調適，三行道調適，四坐禪調適。禁
法第三：一七日要心，及誦咒，二請師受戒，及發露，
三見善惡業相，及十法王子等，不得向人說。內
律要訣第四：一明五篇戒滅不滅相，二明十惡十
善業滅不滅相。修行第五。受戒第六。不說。
法華三昧懺儀（一卷）　（南實北輔）
瓦官寺沙門釋智顗，輒采法華普賢觀經，及
諸大乘經意，撰此法門，流行後代。
勸修第一。方便第二。正入道場方法第三。
正修行方法第四。一嚴淨道場，二淨身，三三業供
養，四奉請三寶，五讚歎三寶，六禮佛，七懺悔，八行
道旋遶，九誦法華經，十思惟一實境界。略明修
證相第五。
法華三昧行事運想補助儀（二紙半即附懺儀後此方撰述）
唐國清沙門湛然撰
撰香華禮拜等偈，以便運想，及逆順十心略懺文
等。
金光明懺法補助儀（一卷）　仝上
宋天台東掖山沙門遵式集
緣起第一。按文開章以定銓次第二。別明禮
請灑散二法第三。略明能請及所求離過第四。
總示事理觀慧所依第五。補助正修十科事
儀第六：一嚴淨道場、二清淨三業、三香華供養、四
召請誦咒、五讚歎述意、六稱名散灑、七禮敬三寶、
八修行五悔、九旋遶自歸、十唱誦金光明典。
金光明最勝懺儀（五紙半）　仝上
宋四明沙門知禮集
大段與前儀同，而觀慧文略。
往生淨土懺願儀（十二紙）　仝上
沙門遵式，輒采大本無量壽經，及稱讚淨土
等諸大乘經，集此方法，流布諸後，普結淨緣。
一嚴淨道場。二明方便法。三明正修意。四燒香散
華。五禮請法。六讚歎法。七禮佛法。八懺願法。九旋
誦法。十坐禪法。
請觀世音菩薩消伏毒害陀羅尼三昧儀（十四紙）　仝上
東山沙門遵式，始於天台國清集，於四明大
雷山蘭若再治。
敘緣起第一。明正意第二，一莊嚴道場，二作禮，
三燒香散華，四繫念數息，五召請，六具楊枝淨水，
七誦三咒，八披陳懺悔，九禮拜旋遶，十誦經。
千手千眼大悲心咒行法（十五紙餘）　仝上
宋四明沙門知禮集
一嚴道場。二淨三業。三結界。四修供養。五請三寶
諸天。六讚歎申誠。七作禮。八發願持咒。九懺悔。十
修觀行。
熾盛光道場念誦儀（十三紙半）　（前有靈鑑序）　仝上
<pb n="209"/>
宋天竺寺沙門遵式撰
第一設壇場供養。第二示方法。第三揀眾清
淨。第四誦咒法。第五三業供養禮請陳意自
為七：一供養、二奉請、三讚歎、四作法持咒、五禮拜、
六懺悔、七行道旋遶。第六釋疑。第七誡勸檀
越。
觀自在菩薩如意輪咒課法（十紙半）　仝上
宋霅川沙門仁岳撰
一法式。二觀想。三禮讚。四持誦。五懺願。
六證驗。七釋疑。
禮法華經儀式（一紙餘）　仝上
宋四明沙門知禮集
釋迦如來涅槃禮讚文（六紙餘）　仝上沙門仁岳撰
集諸經禮懺悔文（二卷北作四卷）　（南功北桓）
唐西崇福寺釋智昇撰
上卷共有六段，下卷約求生西方，明六時禮法。
天台智者大師齋忌禮懺文（六紙餘）　（南實北起）
宋天竺寺遵式述
往生淨土決疑行願二門（九紙）　（南實北輔）
宋耆山沙門遵式撰
第一決疑門：一疑師，二疑法，三疑自，今並決之。
第二行願門：一禮懺門（即世稱小淨土懺），二十念門，三繫
緣門，四眾福門。
淨土境觀要門（六紙餘）　（南刑北起）
元虎谿沙門懷則述
深明約心觀佛，境觀不二法門。
蓮宗寶鑑（七卷）　素
元廬山東林寺善法堂主優曇普度集
念佛正因第一，凡十四章。念佛正教第二，凡十
九章。念佛正宗第三，凡八章。念佛正派第四，
凡二十二章。念佛正信第五，凡六章。念佛正
行第六，凡十四章。念佛正願第七，凡七章。念
佛往生正訣第八，凡十二章。念佛正報第九，凡
五章。念佛正論第十，凡二十五章。附楚山示
眾念佛警語，曉山勸修淨業箴。
阿彌陀經不思議神力傳（一紙餘）　貞
附隋錄未詳作者
南嶽思大禪師立誓願文（一卷）　起
天台智者大師禪門口訣（一卷僅九紙半）　（南起北約）
天台智者大師別傳（一卷）　（南翦北起）
門人灌頂撰
天台八教大意（一卷）　（南翦北翰）撰者同上
前佛後佛，自行化他，究其旨歸，咸宗一妙佛之知
見，但機緣差品，應物現形，為實施權，故分乎八。頓、
漸、秘密、不定、化之儀式，譬如藥方，藏、通、別、圓所化
之法，譬如藥味。
國清百錄（四卷）　（南起北弊）纂人同上
卷第一二。立制法第一。敬禮法第二。乃至王重請
書第五十。卷第三四。王謝義疏書第五十一。乃至
論放生書第一百。後有戒應題，有嚴序，及新添
智者大禪師年譜事跡。
永嘉集（一卷）　（前有魏靜序）　起
唐慎水沙門玄覺述
舊分十門：慕道志儀第一。戒憍奢意第二。淨修三
業第三。奢摩他頌第四。毘婆舍那頌第五。優畢叉
頌第六。三乘漸次第七。事理不二第八。勸友人書
第九。發願文第十。幽谿法師新定十門：皈敬三
寶第一。發弘誓願第二。親近師友第三。衣食警戒
第四。淨修三業第五。三乘漸次第六。事理不二第
七。簡示偏圓第八。正修止觀第九。觀心十門第十。
（幽谿有註二冊，可作四卷，尚未入藏，甚妙。南北兩藏皆無禪宗二字，流通作禪宗永嘉集。幽谿作永
嘉禪宗集。）
金剛錍（一卷）　（前有淨岳科序）　（南翦北起）
<pb n="210"/>
唐荊谿尊者述
序曰：圓伊金錍，以抉四眼無明之膜，令一切處，悉
見遮那佛性之指，偏權疑碎，加之以剛，假夢寄客，
立以賓主，觀者恕之。
始終心要（一卷）　仝上述者同上
十不二門（九紙）　仝上述者同上
一色心。二內外。三修性。四因果。五染淨。六依正。七
自他。八三業。九權實。十受潤。即釋籤中結釋十妙
文也。以是妙觀大體，故後人錄出別行。
十不二門指要鈔（二卷）　（前有遵式序）　仝上
宋四明沙門知禮述
敘曰：十不二門者，本出釋籤，豈須鈔解，但斯宗講
者，或示或註，著述云云，而事理未明，解行無託，荊
谿妙解，翻隱於時，天台圓宗，罔益於物，爰因講次，
對彼釋之，命為指要鈔焉。蓋指介爾之心，為事理
解行之要也。
修懺要旨（九紙）　仝上述者同上
初通敘四行，二正明法華，三結歸止觀。
法智遺編觀心二百問（一卷）　仝上
法孫繼忠集
四明沙門，謹用為法之心，問義於浙陽講主昭上
人。
天台傳佛心印記（八紙）　（南刑北起）
元傳天台宗教興教大師懷則述
深明性具圓宗，直指人心，見性成佛，不同餘宗緣
理斷九。
天台四教儀（一卷）　（南翦北會）
宋高麗沙門諦觀錄
本宗八教大意，而詳於名相，略於前三教之十乘。
天台四教儀集註（十卷）　稼
元南天竺沙門蒙潤集
宗鏡錄（百卷）　（南阿至孰北策至谿）
宋永明寺智覺禪師延壽述
景德傳燈錄（三十卷）　（南桓公輔北合濟弱）
宋景德東吳沙門道原纂
先敘七佛并偈。始自摩訶迦葉，終於南岳第九
世，青原第十一世，共祖師一千七百十二人，內九
百五十四人，有語見錄，餘七百五十八人，但存名
字，盡二十六卷。寶誌、善慧、南岳、天台、僧伽、萬迴、
豐干、寒山、拾得、布袋，十人，及諸方雜舉徵拈代別
語一卷。南陽大寂，乃至法眼等十二人廣語一
卷。讚、頌、偈、詩，一卷。銘、記、箴、歌，一卷。
續傳燈錄（三十六卷）　（南合濟弱扶北＆CB21802;）
不出編錄人名　彙目義門云靈谷寺沙門居
頂編
始自汾陽昭，終至天童禮，及諾庵肇，共三千一百
一十八人，內一千二百零三人，有語見錄。一千九
百零七人，但存名字。
傳法正宗記（十卷）　（南綺北回）
宋明教禪師契嵩編修
前有上皇帝書，及許收入藏中書，劄子，并題跋等，
始祖釋迦如來表一卷。迦葉至六祖傳，共五
卷。正宗分家列傳一千三百零四人，共二卷。
旁出略傳二百五人，宗證略傳十一，共一卷。定
祖圖一卷。
傳法正宗論（二卷）　（南回北綺）撰者同上
共有四篇，廣明達磨大師，的有師承，以破唐沙門
神機之妄譏毀，兼破付法藏因緣傳。
宗門統要續集（二十卷北作二十一卷）　（前有徑山希陵序耿延禧序）
　（南漢惠北扶傾綺）
宋建康沙門宗永集
元保寧寺沙門清茂續集
釋迦文佛。西竺應化聖賢。二十八祖。東土
<pb n="211"/>
六祖。四祖旁出，凡八世。五祖旁出，凡三世。
六祖下旁出，凡二世。應化聖賢。未詳嗣法。
亡名古宿。南嶽下凡十一世，共二百四十八人。
五百五十三則機緣。青原下凡十世，共二百六
十四人，五百五十四則機緣。續南嶽下至十八
世，共二百一十二則機緣。續青原下至十四世。
共四十七則機緣。
禪宗正脈（二十卷）　勸賞
明弘治真如寺沙門如巹集
於五宗機緣中，取其顯明簡直者集出，使人易曉。
禪宗頌古聯珠通集（二十一卷）　（前有張掄序）　（南雞田赤北＆CB21802;）
宋光孝寺沙門法應集　元沙門普會續集
　明中天竺住山沙門淨戒重校
初集機緣三百二十五則，作頌宗師一百二十二
人，頌有二千一百首，續加機緣四百九十三則，作
頌宗師四百二十六人，頌有三千零五十首。
六祖大師法寶壇經（一卷）　（前有明教嵩讚）　（南密北扶）
嗣祖比丘宗寶編靈谷住持淨戒重校
韶州韋刺史，請師於大梵寺說法，師先說得法行
由，次說摩訶般若波羅密義，并無相頌。次答實
無功德之疑，次答願生西方之問（要人淨心則生淨土，不是說無
西方也）。次示定慧一體不二。次示一行三昧。
次示心不住法，道即流通，心若住法，名為自縛。
次示教無頓漸，人有利鈍。次示坐禪元不著心，
亦不著淨，亦不是不動。次示坐禪實義。次傳
自性五分法身香，授無相懺悔，發四弘誓願，授無
相三歸依戒，又說一體三身，及頌。
古尊宿語錄（四十八卷）　（中有阿育王山住持大觀序）　（南密勿多士北＆CB21802;）
賾藏主搜採　靈谷寺住持淨戒重校
南嶽讓。馬祖一。百丈海。黃蘗運。臨濟玄。
興化獎。睦州蹤。南院顒。風穴沼。首山
念。石門聰。汾陽昭。唐明嵩。慈明圓。南
泉願。子湖神力蹤。趙州諗。雲門偃。楊岐
會。道吾真。白雲端。佛照光。北澗簡。物
初觀。晦機熙。笑隱訢。仲方倫。覺源曇（有宋
濂藏衣塔銘）。五祖演。葉縣省。神鼎諲。翠岩芝。
法華舉。佛眼遠。大隋真。投子同。鼓山
晏。洞山初（嗣雲門）。智門祚（嗣香林）。雲峰悅（嗣大愚）。
雲庵文（嗣黃龍南）。瑯琊覺（嗣汾陽）。佛照禪師奏對
錄（宋孝宗時嗣大慧杲）。
黃蘗山斷際禪師傳心法要（并宛陵錄一卷）　素
唐河東裴休集并序
即古尊宿語錄中重出，而稍略。
萬善同歸集（六卷）　史
宋永明智覺禪師延壽述
明眾善所歸，皆宗實相。
唯心訣（九紙餘）　素作者同上
於中略標百二十種邪宗見解。
定慧相資歌（四紙欠）　素
警世（二紙欠）　素
宋永明智覺禪師延壽述
明覺禪師語錄（六卷）　（南回北綺）
明靈谷寺沙門淨戒重校
上堂，舉古，勘辨，拈古，偈頌，讚等共六卷。
圓悟佛果禪師語錄（十七卷）　（有耿延禧序及張浚序）　（南扶傾北漢惠）
學徒若平集淨戒重校
上堂語六卷。開示法語三卷。小參示眾四卷。
頌古一卷。拈古三卷。偈、頌、讚，一卷。
大慧普覺禪師語錄（三十卷）　說感武
宋乾道門人蘊聞集
中峰和尚廣錄（三十卷）　丁俊乂
元至治門人慈寂集
真心直說（一卷）　敦
<pb n="212"/>
元曹谿山老衲知訥述
凡十五章，明正信，異名，妙體，妙用，乃至所往以釋
疑問。後附誡初心學人文，又附皖山正凝禪師
示蒙山法語。東山崇藏主送子行腳法語。蒙
山示眾。蒙堂跋。
高麗國普照禪師修心訣（一卷）　敦
直指心性本來同佛，既悟心已，或習輕，則用自性
定慧門，或習重，則用隨相對治門，皆與先修後悟
者不同。
禪宗決疑集（一卷）　素
元西蜀智徹述
示提話頭工夫次第。
修大方廣佛華嚴法界觀門（已乏單本
唐終南山釋杜順集
略有三重：真空第一，理事無礙第二，周遍含容第
三；三中，又各辨十門。
華嚴法界玄鏡（一卷北作二卷）　（南青北百）
唐清涼山大華嚴寺沙門澄觀述
即釋前法界觀門。
注華嚴法界觀門（一卷）　（前後有裴休淨源二序）　（南青北跡）
唐圭峰蘭若沙門宗密註
修華嚴奧旨妄盡還源觀（十二紙）　仝上
唐京大薦福寺沙門法藏述
一顯一體：謂自性清淨圓明體。二起二用：謂海印
森羅常住用，法界圓明自在用。三示三遍：謂一塵
普周法界遍，一塵出生無盡遍，一塵含容空有遍。
四行四德：謂隨緣妙用無方德，威儀住持有則德，
柔和質直攝生德，普代眾生受苦德。五入五止：謂
照法清虛離緣止，觀人寂怕絕欲止，性起繁興法
爾止，定光顯現無念止，事理玄通非相止。六起六
觀：謂攝境歸心真空觀，從心現境妙有觀，心境秘
密圓融觀，智身影現眾緣觀，多身入一鏡像觀，主
伴互現帝網觀。後有淨源序。
華嚴金師子章（未有別行）唐京大薦福寺沙門法藏述
因對武后問，借庭前金師子為喻，初明緣起，二辨
色空，三約三性，四顯無相，五說無生，六論五教，七
勒十玄，八括六相，九成菩提，十入涅槃，以顯華嚴
教觀。
金師子章雲間類解（十三紙）　（南青北百）
宋沙門淨源述
禪源諸詮集都序（四卷）　（前有惟大等四序）　敦
亦名禪那理行諸詮集，圭峰山沙門宗密述。今但
存序，大意先判三宗三教，然後會為一味，以息鬥
諍。意則美矣，惜其未盡善也。夫論宗意教意，則不
可有三。此圭公所知也。若論宗門教門，則非止局
三。此圭公所昧也。又彼云南嶽天台，依三諦之理，
修三止三觀。教意雖最圓妙，然其趨入門戶次第，
亦只是前之諸禪行相，此則似僅涉獵次第禪門，
及童蒙止觀二書，絕未睹見大乘止觀，摩訶止觀
者矣。今據大乘止觀，摩訶止觀，何嘗不頓同佛體，
迥異諸門乎。又彼云諸部般若千餘卷經，及中百
門論等，皆說破相教，智度論百餘卷，亦說此理。但
論主通達不執，故復將大小乘法相，潛同後一真
性宗。今問：智論，中論，皆龍樹所造也。何以一執一
不執乎。又龍樹尚能通達不執，潛通後宗。佛說般
若，豈反有執，止名破相乎。般若經云：菩薩欲具足
一切佛法者，當學般若。謂之唯說破相，可乎。又彼
云：心是名，知是體。譬如水是名，溼是體。尤為可笑。
夫說水，口固不溼，即說溼，口豈溼哉。說心，固不得
體，即說知，豈便得體哉。故古人云：知之一字，眾妙
之門。又云：知之一字，眾禍之門。而圭公乃於能詮
文字，妄分親疏，何耶？又彼云：法華且收二乘，至涅
槃經，方普收六道。尤為可笑。調達授記，不收地獄
<pb n="213"/>
乎。龍女成佛，不收畜生乎。妙莊悟道，不收邪見乎。
散心稱名，童子聚沙，不收人天乎。又彼云：破相止
說二諦，性宗則為三諦，是誠未究七種二諦五種
三諦之旨者也。嗚呼！淺矣。
原人論（八紙半）　（南青北跡）述者同上
斥迷執第一（習儒道者）。斥偏淺第二（習佛不了義教者）。直顯真
源第三（佛了義實相教）。會通本末第四（會前所斥同一真源皆為正義）。
華嚴原人論解（四卷）　茲
元長安大開元寺沙門圓覺述
即解前論，科一卷，解三卷。
註華嚴七字經題法界觀門三十頌（二卷）　史
元歸德法雲沙門琮湛集註
右註，解夷門山廣智大師本嵩所述經題觀門偈
頌，點示初機禪門眼目。
真唯識量（出宗鏡錄）
八識規矩補註（二卷）　敦
明魯庵沙門普泰註
六離合釋（附補註後）
陀羅尼雜集（十卷）　（南封北卿）
未詳撰者今附梁錄
第一卷：七佛所說神咒，并八菩薩所說神咒，合十
五首。第二卷：釋摩男，阿難比丘，普賢菩薩等，共
十八咒。卷第三：摩醯首羅天等，共咒十一首，文
殊說四弘誓，虛空藏說四淨土妙行，觀世音說四
攝法，救脫說四弘誓，跋陀和說八菩薩妙行，大勢
至說四誓利益眾生，心無疲倦，得大勢說四事擁
護作佛事者，堅勇說四菩薩妙行，并諸菩薩天龍，
各各說偈。卷第四：阿彌陀鼓音聲王陀羅尼等，
共咒二十一首。卷第五：除一切恐畏毒害伏惡
魔陀羅尼等，共咒二十七首。卷第六：除腫陀羅
尼等，共咒九首，五戒神名二十五，三歸神名有九，
護伽藍神名十八，燒香散華等咒，共二十二首。
卷第七：滅一切罪得一切所願陀羅尼等，共咒七
十九首。卷第八：六字大陀羅尼經等，共咒二十
二首。卷第九：阿吒婆拘上佛陀羅尼等，共咒十
首，歎佛三昧經一段。卷第十：定志慧見陀羅尼
等，共咒三十一首。
顯密圓通成佛心要集（二卷）　（有陳覺序）　（南營北封）
宋北遼金河寺沙門釋道⿰厄殳集
開示修行一真大法界心，及持誦準提咒法，然與
準提三譯，及尊那經，並不全合。
密咒圓因往生集（一卷）　（有賀宗壽序）　（南營北封）
智廣慧真編集金剛幢譯定
集諸經神咒三十三段，華梵並書。
曇無德部四分律刪補隨機羯磨（二卷北作四卷）　（南猶北存）
唐沙門釋道宣撰
南海寄歸內法傳（四卷）　（南功北尹）
唐沙門釋義淨撰
凡四十章。
受用三水要行法
護命放生儀軌法
說罪要行法（三法合卷）　（南功北桓）
三法並義淨法師作
閱藏知津卷第四十二
　　　　（比丘慈濟　時行　見明　慈音
　　　　　　明空　公遠
　　　　信士欽遴生　周爾玉　朱岐瑞
　　　　　　周述之共助銀四兩）

<sarticle><article>閱藏知津卷第四十三</article></sarticle>
北天目沙門釋智旭彙輯
<other>雜藏　此方撰述第二之二</other>
諸經要集（二十卷北作三十卷）　（南八縣家給北路俠槐）
<pb n="214"/>
唐西明寺沙門道世玄惲撰
三寶部第一，敬佛篇六緣，敬法篇八緣，敬僧篇三
緣。敬塔部第二，有七緣。攝念部第三，有四緣。
入道部第四，有四緣。吹讚部第五，有三緣。
香燈部第六，有四緣。受請部第七，有八緣。受
齋部第八，有二緣。破齋部第九，有二緣。富貴
部第十，有二緣。貧賤部第十一，有五緣。獎導
部第十二，有七緣。報恩部第十三。有三緣。放
生部第十四，有四緣。興福部第十五，有六緣。
擇交部第十六，有五緣。思慎部第十七，有五緣。
六度部第十八，布施篇有七緣，持戒篇有二緣，
忍辱篇有三緣，精進篇有三緣，禪定篇有二緣，智
慧篇有二緣。業因部第十九，有五緣。欲蓋部
第二十，有三緣。四生部第二十一，有六緣。受
報部第二十二，有九緣。十惡部第二十三，有十
緣。詐偽部第二十四，有六緣。惰慢部第二十
五，有三緣。酒肉部第二十六，有三緣。占相部
第二十七，有三緣。地獄部第二十八，有八緣。
送終部第二十九，有九緣。雜要部第三十，有十
三緣。
經律異相（五十卷）　（南路至戶北經至相）
梁沙門僧旻寶唱等撰
天部上下（一二卷）。地部（三）。應始終佛部第一（四）。
應身益物佛部第二（五）。現涅槃後事佛部第
三（造佛舍利塔第一、造佛形像第二）。法滅盡第三（六）。外緣佛部
第四（七）。自行菩薩部第一（八）。外化菩薩部第
二（九）。隨機現身上菩薩部第三（十）。隨機現身
下菩薩部第四（十一）。出家菩薩僧部第一（十二）。聲
聞無學第一僧部第二（十三）。聲聞無學第二僧部
第三（十四）。聲聞無學第三僧部第四（十五）。聲聞無
學第四僧部第五（十六）。聲聞無學第五僧部第六
（十七）。聲聞無學第六僧部第七（十八）。聲聞不測淺
深僧部第八（十九）。聲聞學人僧部第九（二十）。聲聞
行惡行僧部第十（二十一）。聲聞無學沙彌僧部第
十一（二十二）。聲聞無學尼僧部第十二（二十三）。轉
輪聖王諸國王部第一（二十四）。行菩薩道上諸國
王部第二（二十五）。行菩薩道下諸國王部第三（二十
六）。行聲聞道上諸國王部第四（二十七）。行聲聞
道中諸國王部第五（二十八）。行聲聞道下諸國王
部第六（二十九）。諸國王夫人部（三十）。行菩薩道諸
國王子部上（三十一）。行菩薩道下諸國太子部中
（三十二）。學聲聞道諸國太子部下（三十三）。諸國王
女部（三十四）。得道長者部上（三十五）。雜行長者部
下（三十六）。優婆塞部（三十七）。優婆夷部（三十八）。外
道仙人部（三十九）。梵志部（四十）。婆羅門部（四十一）。
居士部（四十二）。估客部（四十三）。男庶人部上（四十四）。
女庶人部下（四十五）。鬼神部（四十六）。雜獸畜生
部上（四十七）。禽畜生部中、蟲畜生部下（四十八）。
地獄部上（四十九）。地獄部下（五十）。並引大小諸經
中事相，以示勸誡。
法苑珠林（百卷）　（前有李儼字仲思序）　（南勒至時北高至祿）
唐西明寺沙門釋道世撰
劫量篇第一。小劫有六部：一述意、二疫病、三刀兵、
四饑饉、五相生、六對除。大劫有四部：一時量、二時
節、三壞劫、四成劫。三界篇第二，初明四洲有十
二部：述意乃至優劣；次明諸天有二十二部：辨位，
乃至送終。日月篇第三，有十三部：述意，乃至地
動。六道篇第四，諸天四部：述意，至報謝。人道
八部：述意，至受苦。脩羅七部：述意，至戰鬥。鬼
神十一部：述意，至舍宅。畜生十部：述意，至好醜。
地獄八部：述意，至誡勗。千佛篇第五，七佛九
部：述意，至久近。因緣三部：述意、引證、業因。種
姓四部：述意，至求婚。降胎六部：述意，至獎導。
<pb n="215"/>
出胎八部：述意，至校量。侍養三部：述意、養育、善
徵。占相八部：述意，至百福。遊學四部：述意，至
校量。納妃六部：述意，至神異。厭苦四部：述意，
至厭欲。出家十部：述意，至會同。成道十部：述
意，至變化。說法三部：述意、赴機、說益。涅槃五
部：述意，至弟子。結集二部：述意，結集。敬佛篇
第六，有七部：述意，乃至觀音。於中第四彌陀又六
部：述意，至引證。第五彌勒又五部：述意，至發願。
敬法篇第七，有六部：述意，乃至謗罪。敬僧篇第
八，有四部：述意，乃至違損。致敬篇第九，有六部：
述意，乃至儀式。福田篇第十，有三部：述意、優劣、
平等。歸信篇第十一，有三部：述意、小乘、大乘。
士女篇第十二，俗男三部：述意、誡俗、勸導。俗女
二部：述意、奸偽。入道篇第十三，有四部：述意，至
引證。慚愧篇第十四，有二部：述意、引證。獎導
篇第十五，有四部：述意，乃至業因。說聽篇第十
六，有九部：述意，乃至利益。見解篇第十七，有二
部：述意、引證。宿命篇第十八，有四部：述意，乃至
五通。至誠篇第十九，有八部：述意，乃至濟難。
神異篇第二十，有五部：述意，乃至雜異。感通篇
第二十一，有二部：述意、聖跡。住持篇第二十二，
有十部：述意，乃至鬼神。潛道篇第二十三，有二
部：述意、引證。妖怪篇第二十四，有二部：述意、引
證。變化篇第二十五，有三部：述意、通變、厭欲。
眠夢篇第二十六，有五部：述意，乃至無記。興福
篇第二十七，有八部：述意，乃至洗僧。攝念篇第
二十八，有二部：述意、引證。發願篇第二十九，有
二部：述意、引證。法服篇第三十，有六部：述意，乃
至違損。然燈篇第三十一，有二部：述意、引證。
懸旛篇第三十二，有二部：述意、引證。華香篇第
三十三，有二部：述意、引證。唄讚篇第三十四，有
四部：述意、引證、讚歎、音樂。敬塔篇第三十五，有
六部：述意，乃至修故。伽藍篇第三十六，有三部：
述意、營造、致敬。舍利篇第三十七，有五部：述意，
乃至感福。供養篇第三十八，有二部：述意、引證。
受請篇第三十九，有九部：述意，乃至施福。輪
王篇第四十，有五部：述意，至育王。君臣篇第四
十一，有六部：述意，至王都。納諫篇第四十二，有
二部：述意、引證。審察篇第四十三，有四部：述意、
審怒、審過、審學。思慎篇第四十四，有五部：述意，
乃至慎過。儉約篇第四十五，有二部：述意、引證。
懲過篇第四十六，亦二部。和順篇第四十七，
有五部：述意，乃至和事。誡勗篇第四十八，有六
部：述意，乃至雜誡。忠孝篇第四十九，有五部：述
意，乃至業因。不孝篇第五十，有四部：述意，乃至
棄父。報恩篇第五十一，有二部：述意、引證。背
恩篇第五十二，亦二部。善友篇第五十三，亦二
部。惡友篇第五十四，亦二部。擇交篇第五十
五，亦二部。眷屬篇第五十六，有四部：述意，乃至
離著。較量篇第五十七，有七部：述意，乃至方土。
機辯篇第五十八，有三部：述意、菩薩、羅漢。愚
戇篇第五十九，有三部：述意、般陀、雜癡。詐偽篇
第六十，有六部：述意，乃至詐畜。惰慢篇第六十
一，有二部。破邪篇第六十二，亦二部。富貴篇
第六十三，亦二部。貧賤篇第六十四，有五部：述
意，至貧女。債負篇第六十五，有二部：述意、引證。
諍訟篇第六十六，亦二部。謀謗篇第六十七，
有五部：述意，乃至宿障。咒術篇第六十八，有七
部：述意，乃至雜咒。祭祠篇第六十九，有三部：述
意、獻佛、祭祠。占相篇第七十，有二部。祈雨篇
第七十一，有四部：述意，乃至河海。園果篇第七
十二，有五部：述意，乃至種子。漁獵篇第七十三，
有二部。慈悲篇第七十四，有五部：述意，乃至觀
<pb n="216"/>
苦。放生篇第七十五，有二部。救厄篇第七十
六，有五部：述意，乃至獸王。怨苦篇第七十七，有
五部：述意，乃至雜難。業因篇第七十八，有五部：
述意，乃至引證。受報篇第七十九，有十二部：述
意，乃至住處。罪福篇第八十，有四部：述意，乃至
福行。欲蓋篇第八十一，有二部：五欲、五蓋。四
生篇第八十二，有五部：述意，乃至五生。十使篇
第八十三，有四部：述意，乃至斷障。十惡篇第八
十四，有十三部：述意、業因、果報、殺生，乃至邪見。
六度篇第八十五，有六部：布施，乃至智慧。懺悔
篇第八十六，有六部：述意，乃至洗懺。受戒篇第
八十七，有七部：一述意、二勸持、三三皈、四五戒、五
八戒、六十善、七三聚。破戒篇第八十八，有二部。
受齋篇第八十九，有二部。破齋篇第九十，亦
二部。賞罰篇第九十一，亦二部。利害篇第九
十二，亦二部。酒肉篇第九十三，有三部：述意、飲
酒、食肉。穢濁篇第九十四，有四部：述意、五辛、嚏
氣、便利。病苦篇第九十五，有六部：述意、引證、瞻
病、醫療、安置、斂念。捨身篇第九十六，有二部。
送終篇第九十七，有四部：述意、捨命、遺送、受生。
法滅篇第九十八，有九部：述意、五濁、時節、度女、佛
缽、訛替、破戒、諍訟、損法。雜要篇第九十九，有十
部：述意、四依、四果、四食、淨口、鳴鐘、入眾、求法、衰相、
雜行。傳記篇第一百，有六部：述意、翻譯、雜集、般
若、興福、歷算。
釋迦譜（十卷）　（南將相北書）
蕭齊釋僧祐撰
釋迦始祖劫初剎利相承姓緣譜第一。賢劫初
姓瞿曇緣譜第二。六世祖始姓釋迦氏緣譜第
三。降生釋種成佛緣譜第四。在七佛末種姓
眾數同異譜第五。同三千佛緣譜第六。內外
族姓名譜第七。弟子姓釋緣譜第八。四部名
聞弟子譜第九。從兄調達出家緣記第十。從
弟阿那律跋提出家記第十一。弟孫陀羅難陀
出家緣記第十二。子羅云出家緣記第十三。
姨母大愛道出家緣記第十四。父淨飯王泥洹
記第十五。母摩耶夫人記第十六。姨母大愛
道泥洹記第十七。釋迦種滅宿業緣記第十八。
竹園精舍緣記第十九。祇洹精舍緣記第二
十。髮爪塔緣記第二十一。天上四塔緣記第
二十二。優填王造栴檀像記第二十三。波斯
匿王造金像記第二十四。阿育王弟出家造石
像記第二十五。留影在石室記第二十六。雙
樹般涅槃記第二十七。八國分舍利記第二十
八。天上龍宮舍利寶塔記第二十九。龍宮佛
髭塔記第三十。阿育王造八萬四千塔記第三
十一。塔宿緣記第三十二。法滅盡緣記第三
十三。法滅盡相記第三十四。已上並兼引大
小乘經律，以明化跡。
釋迦氏譜（一卷）　（南相北壁）
唐釋道宣撰
一敘所依賢劫。二敘氏族根源。三敘所託方
土。四敘法王化相。五敘聖凡後胤。大意與
前譜同，而文簡略。
釋迦方誌（二卷北作三卷）　仝上撰者同上
封疆篇第一。統攝篇第二。中邊篇第三。遺
跡篇第四，具明五印度百五十餘國中佛事，並是
西域記中錄出。遊履篇第五，略明十六人往西
求法。時住篇第七。教相篇第八，紀歷代所立
寺數，所譯經數，所度僧尼之數。
翻譯名義集（十四卷）　（前有周敦義序）　貢新
宋姑蘇景德寺法雲編
十種通號第一。諸佛別名第二，乃至寺塔壇幢
<pb n="217"/>
第六十四，並舉梵名，而釋其義。
大明三藏法數（四十卷）　（北昆池碣石南＆CB21802;）
明天竺山沙門一如集
教乘法數（四十卷）　（前有道遐序）　穡俶載南
明會稽沙門圓淨集
始從一數，終至八萬四千，各列名，略引釋之。
禪林寶訓（四卷）　黍
宋沙門妙喜竹菴共集
東吳沙門淨善重集
凡三百篇，大概使學者削勢利人我，趨道德仁義。
緇門警訓（十卷）　（前有空谷隆序）　陟
明嘉禾沙門如巹續集
始自溈山警策，終於梁皇捨道事佛詔，凡二百餘
首。
百丈清規（八卷）　（前有正統年胡瀅等請重刊奏本并元朝劄付）　黜
元至元聖壽寺沙門德煇重編大訴校正
分為九章，大抵多是世諦流布，不唯非佛世芳規，
亦且非古百丈風格矣。
佛祖統紀（四十五卷）　（南城昆池碣北＆CB21802;）
宋四明東湖沙門志磐撰
前有通例一卷。釋迦本紀一。西土二十四祖
紀二。東土九祖紀三。興道下八祖紀四。諸
祖旁出世家五。諸師列傳六。諸師雜傳七。
未詳承嗣傳八。歷代傳教表九。佛祖氏繫表
十。山家教典志十一。淨土立教志十二。諸
宗立教志十三。三世出興志十四。三界名體
志十五。法門光顯志十六。法運通塞志十七。
名文光教志十八。歷代會要志十九。
佛祖歷代通載（三十六卷）　（前有翰林虞集序比丘覺岸序）　畝我藝黍
元大中祥符寺華亭念常集
目錄一卷，七佛偈，及彰所知論，一卷，從第二卷至
二十二卷，載盤古乃至元朝至正年間一切三教
事蹟，今分為三十四卷。
歷代三寶記（十五卷）　（南主云北營桓）
隋開皇十七年翻經學士費長房撰
初三卷，上列甲子，係以帝年，下注佛生、出家、成道、
入滅，乃至孔子初生問禮獲麟等事，訖至開皇時，
佛法東流，翻譯次第。次九卷，詳記歷代譯師所
譯經典。次一卷，大乘錄入藏目。次一卷，小乘
錄入藏目。後一卷，開皇三寶錄總目。
高僧傳（十四卷）　（南輦驅北伊尹）
梁嘉祥沙門釋慧皎撰
序云：始於漢明帝永平十年，終至梁天監八年，凡
四百五十三載，二百五十七人，又旁出附見者，二
百三十九人，開其德業，大為十例，一曰譯經，二曰
義解，三曰神異，四曰習禪，五曰明律，六曰遺身，七
曰誦經，八曰興福，九曰經師，十曰唱導。譯經始
攝摩騰，終求那毘地，共三十五人。義解始朱士
行，終曇斐，共百人。神異始佛圖澄，終釋保誌，共
二十人。習禪始竺僧顯，終釋慧明，共二十一人。
明律始釋慧猷，終釋僧佑，共十三人。忘身始
僧群，終曇弘，共十一人。誦經始曇邃，終道琳，共
二十一人。興福始慧達劉薩訶，終法悅，共十四
人。經師始帛法橋，終釋慧忍，共十一人。唱導
始道照，終法鏡，共十人。
續高僧傳（三十一卷北作四十卷）　（南轂至世北佐至衡）
唐釋道宣撰
序云：始距梁之初運，終唐貞觀十有九年，一百四
十四載，包括岳瀆，歷訪華夷，正傳三百三十一人。
附見一百六十人，大為十例：一譯經，二義解，三習
禪，四明律，五護法，六感通，七遺身，八讀誦，九興福，
十雜科。譯經始僧伽婆羅，終僧那提，正十五人。
義解始法申，終義褒，正百六十一人。習禪始
<pb n="218"/>
僧副，終慧明，正九十八人。明律始法超，終曇光，
正二十九人。護法始曇無最，終慈藏，正十八人。
感通始勒那缽提，終淨辯，正百十八人。遺身
始法凝，終道休，正十二人。讀誦始志湛，終寶相，
正十四人。興福始明達，終慧雲，正十二人。雜
科聲德始慧明，終寶巖，正十二人。
有宋高僧傳（三十卷）　（前有進傳表及批答）　（南祿侈富北宅曲阜）
宋沙門贊寧智輪同奉敕撰
譯經始唐義淨，終唐滿月，正三十二人。義解始
唐窺基，終宋義寂，正七十一人。習禪始唐弘忍，
終宋德韶，正百三人。明律始唐道宣，終周澄楚。
正五十八人。護法始唐威秀，終周道丕，正十八
人。感通始後魏檀特師，終宋法圓，正八十九人。
遺身始唐僧藏，終宋懷德，正二十二人。讀誦
始隋行堅，終宋守真，正四十二人。興福始周法
成，終宋師律，正五十人。雜科聲德始南宋智一，
終宋宗淵，正四十五人。
法顯傳（一卷）　（南兵北微）
東晉沙門法顯，自記遊天竺事。
大唐西域記（十二卷北作十卷）　（前有尚書左僕射燕國公序）　（南千兵北孰）
唐三藏法師玄奘奉詔譯
大總持寺沙門釋辯機撰
記往還，共一百三十八國中風土，及佛法靈跡，唯
摩竭陀國最詳。
大唐大慈恩寺三藏法師傳（十卷）　（有沙門釋彥悰序）　（南高北奄）
唐昭仁寺沙門慧立本釋彥悰箋
即玄奘大師始終事蹟也。
大唐西域求法高僧傳（二卷）　（南兵北尹）
唐三藏法師義淨撰
總有五十六人，又重歸南海傳，有師資四人。
比丘尼傳（四卷北作二卷）　（南功北微）
梁莊嚴寺釋寶唱撰
起晉咸和，訖梁普通，凡六十五人。
神僧傳（九卷）　（北城南＆CB21802;）
不出編錄人名
始自漢摩騰，終元膽巴，凡二百八人。
閱藏知津卷第四十三

<sarticle><article>閱藏知津卷第四十四</article></sarticle>
北天目沙門釋智旭彙輯
<other>雜藏　此方撰述第二之三</other>
弘明集（十四卷）　（南車駕北八縣）
梁釋僧佑撰
牟子理惑論三十七篇。正誣論（未詳作者）。宗炳明
佛論，一名神不滅論。孫綽喻道論。宗居士炳
答何承天書難白黑論。顏光祿延之難何承天
達性論。羅君章更生論。鄭道子神不滅論。
遠法師沙門不拜王者論五篇。遠法師答何鎮
南難沙門袒服論。遠法師答桓玄明報應論。
遠法師三報論。道恒法師釋駁論。明僧紹正
二教論。周剡顒難張長史融門論。謝鎮之折
夷夏論。朱昭之難夷夏論。朱廣之諮夷夏論。
慧通法師駁夷夏論。僧愍法師戎華論。玄
光法師辯惑論。記室劉勰滅惑論。僧順法師
析三破論。大梁皇帝立神明成佛義記，并吳興
沈績作序注。蕭琛難范縝神滅論。曹思文難
范縝神滅論，并二啟詔答。大梁皇帝敕答臣下
神滅論。莊嚴寺法雲法師，與公王朝貴書，并公
王朝貴六十二人荅。何令尚之，答宋文皇帝讚
揚佛教事。高明二法師，答李交州淼難佛不見
形事（并李書）。司徒文宣王書，與孔中丞稚珪釋疑
惑，并箋答。恒標二公，答姚主勸罷道書（并書）。僧
[((素-糸)*力)/石]僧遷、鳩摩，答姚主奏（并書）。遠法師答桓玄勸罷
<pb n="219"/>
道書（并書）。釋僧巖答劉青州勸還俗書（并劉答往返六首）。
習鑿齒與釋道安書。譙王書論孔釋，張新安
答。鄭道子與禪師書論踞食。范伯倫書與王
司徒論踞食。義法師答范伯倫書（并范重答）。范伯
倫與生觀二法師書。范伯倫踞食表，并詔往返
四首。晉尚書何充等，執沙門不應敬王者奏三
首，并詔二首。桓玄與八座書，論道人敬王事，并
八座答。桓玄與王令書論敬王事，并王令答，往
返八首。廬山遠法師，答桓玄論沙門不應敬王
者書一首（并桓玄書二首）。桓玄詔沙門不復敬天子，并
卞嗣之等答，往返五首。遠法師與桓玄論料簡
沙門書一首（并桓玄教一首）。支道林法師，與桓玄論州
符求沙門名籍書一首。天保寺釋道盛，啟齊武
帝論檢試僧事。郗嘉賓奉法要。顏延之庭詰
二章。王該日燭。竺道爽檄泰山文。釋智靜
檄魔文。釋寶林破魔露布文。釋僧佑弘明論。
廣弘明集（三十卷南作三十三卷北作四十卷）　（南駕至策北家至兵）
唐終南山釋道宣撰
歸正篇第一，始商太宰問孔子聖人，終釋彥悰通
極論，凡十五篇。辨惑篇第二，始魏陳思王辨道
論，終唐李師政內德論，凡十八篇。佛德篇第三，
始支道林佛像讚，終舍利感應記，凡六十餘首。
法義篇第四，始晉戴安公釋疑論，終釋明濬答博
士柳宣書，凡七十餘首。僧行篇第五，始東晉丘
道護支曇諦誄，終百官駁儀表啟狀等，及詔所親
表啟論等，凡五十餘首。慈濟篇第六，始沈休文
究竟慈悲論，終梁武帝斷酒肉文，凡五首。戒功
篇第七，始遠公與劉遺民書，終南齊文宣公淨行
法門，凡十首（淨住子淨行法門，始皇覺辨德門第一，終發願莊嚴門第三十一，即慈悲
懺之所宗也）。啟福篇第八，始諸帝與太山朗法師書，
終唐太子西明寺鐘銘，凡四十餘首。悔罪篇第
九，始梁簡文謝敕為建涅槃懺啟，終梁陳皇帝依
經悔過文，凡十五首。統歸篇第十，梁武帝淨業
賦，并序。梁高祖孝思賦。梁宣帝遊七山寺賦。
梁王錫宿山寺賦。魏高允鹿苑賦。李顒大
乘賦，并序。釋慧命詳玄賦。蕭子雲玄圃園講
賦。釋真觀夢賦。江淹傷愛子賦。無為論。
釋道安檄魔文。魔主報檄。破魔露布文。平
魔赦文。平心露布文。晉沙門支道林讚佛詩
八首，終宣法師秋日遊東山寺尋硃曇二法師一
首，凡一百五十八首。
集古今佛道論衡實錄（四卷）　撰者同上　（南給北壁）
後漢隆法道士表請角試事第一，乃至唐天子在
司成宣范義頵宅難莊易義第三十三，皆辨釋老
優劣事。
續集古今佛道論衡（一卷）　仝上
唐沙門智昇撰
西域天竺國事，出後漢列傳七十八。
集神州塔寺三寶感通錄（三卷北作四卷）　（南兵北富）
唐麟德元年終南山釋道宣撰
初明舍利表塔，共緣二十。第二靈像垂降，共緣
五十。第三引聖寺，瑞經，神僧，聖寺十二，瑞經三
十八，神僧三十。
集沙門不應拜俗等事（六卷）　（有太原王隱容字少微序）　（南冠北縣）
唐弘福寺沙門釋彥悰纂錄
故事篇第一上，共十八首。故事篇下，共十四首。
聖朝議不拜篇第二上下。聖朝議拜篇第三
上，各有彈詞。議拜篇下，結成不拜。
破邪論（二卷）　（有虞秘書序及上殿下啟）　（南冠北微）
唐沙門釋法琳撰
廣破傅奕邪說。
辯正論（八卷北作九卷）　（有陳子良序）　（南陪北旦）
唐沙門釋法琳撰　東宮學士陳子良注
<pb n="220"/>
三教治道篇第一上下。十代奉佛篇第二上下。
佛道先後篇第三。釋李師資篇第四。十喻
篇第五，答傅道士十異。九箴篇第六，答外九
迷論。氣為道本篇第七。信毀交報篇第八。品
藻眾書篇第九，儒推孝經，佛備眾典。出道偽謬
篇第十，略明八謬。歷世相承篇第十一，略辨
九事。歸心有地篇第十二，引梁武帝捨道敕文，及
蕭綸等受菩薩戒啟，後有法琳與尚書右僕射蔡
國公書。
十門辯惑論（二卷）　（南冠北微）
唐興善寺沙門釋復禮撰
通力上感門一。應形俯化門二。淨穢土別門
三。迷悟見殊門四。顯實得記門五。反經讚
道門六。觀業救捨門七。隨教抑揚門八。化
佛隱顯門九。聖王興替門十。答太子文學權
無二釋典稽疑。
甄正論（三卷）　（南輦北微）
唐佛授記寺沙門玄嶷撰
廣破靈寶等經，天尊等名之偽。
護法論（一卷）　（南營北旦）
宋無盡居士張商英述
廣破歐陽修謗佛邪說，申明佛理。後附李長者
昭化院記，及徐師川跋，鄭德輿後序。
鐔津文集（二十卷）　孟軻
宋明教禪師契嵩撰
初一卷，目錄，并行業記。前三卷，即輔教篇重出。
第四卷，皇極論，及中庸解五篇。第五至第七
卷，論原四十篇，雜著六篇。第八卷，雜著六篇，萬
言書一封。第九卷，書、啟，共十三封。第十卷，書、
啟、狀，共四十四封。第十一卷，敘十四篇，又九篇。
第十二卷，志、記、銘、碑，十二篇。第十三卷，碑、記、
銘、表，辭七篇，述、題、書、贊、傳、評，十二篇。第十四至
十六卷，非韓三十篇。第十七卷，古律詩六十首。
第十八卷，唱和詩六十九首。第十九卷，諸師
序，讚、詩、題、疏，并後序。
輔教篇（三卷）　（南回北漢）撰者同上
原教。勸書三篇。廣原教（并序二十六篇）。孝論（并序一十
三篇）。壇經贊。真諦無聖論（元在嘉祐集中）。
元至元辯偽錄（五卷）　（有張伯淳序貴吉祥序）　（南營北岳）
元雲峰禪寺沙門祥邁奉敕實錄撰
妄立天尊偽第一，乃至偷佛神化偽第十四，并後
記（共二卷）。當時侵奪僧寺，及辨論敕復事實（二卷）。聖旨
焚毀諸路偽道藏經之碑。下火文。如意答石
介怪記。聖旨特建釋迦舍利靈通之塔碑文（共一
卷）。
三教平心論（二卷）　黜
元靜齋學士劉謐撰
先明三教並是勸人止惡行善，不可偏廢。次明極
功淺深不同，後廣破韓愈之說，并破歐陽程朱之
說。
折疑論（五卷）　（前有屈蟠序）　茲
比丘子成號妙明著　西域師子比丘述註
敘問第一。聖生第二，言佛降誕之跡。問佛第
三，答不稱姓名而稱佛之問。喻舉第四，喻明佛
經非是繁而不要。宗師第五，言古今帝王賢士
皆宗師佛。通相第六，通明佛之妙相。論孝第
七。拒毀第八。評儀第九。舉問第十，答事鬼
知死之問。解惑第十一，解夷夏之惑。釋謗第
十二。辨施第十三。殊見第十四。隨宜第十
五。優劣第十六。先知第十七，謂漢明以前，已
先有知佛者。尊釋篇第十八，客方崇佛。言符
第十九，吻合三教之理。會名第二十，會同三教
聖人之名。
<pb n="221"/>
一切經音義（二十五卷北作二十六卷）　（前有道宣序）　（南云亭雁北郡秦并）
唐翻經沙門玄應撰
卷一，華嚴、大集、日藏、月藏、大威德、法炬、六經。卷
二，大涅槃經。卷三，般若十部。卷四，見實等十
九經。卷五，海龍王等六十四經。卷六，法華經。
卷七，正法華等四十四經。卷八，維摩等七十
一經律。卷九，智度論。卷十，般若燈等十論。
卷十一，正法念等四經。卷十二，長阿含等十五
經。卷十三，般泥洹等八十七經。卷十四，四分
律。卷十五，十誦、僧祇、五分、三律。卷十六，善見
等二十一律。卷十七，阿毘曇等五論。卷十八，
成實等十六論。卷十九，佛本行集，撰集百緣。
卷二十，陀羅尼等二十八集。卷二十一，大菩薩
藏等十三經。卷二十二，瑜伽師地論。卷二十
三，顯揚等十論。卷二十四，阿毘達磨俱舍論。
卷二十五，阿毘達磨順正理論。
新譯大方廣佛華嚴經音義（二卷北作四卷）　（有序）　（南塞北并）
唐京兆靜法寺沙門慧苑述
紹興重雕大藏音（三卷）　（前有柳豫序）　（南塞北百）
宋精嚴寺釋處觀集
略如字彙，共一百七十四部。
出三藏記集（十五卷北作十七卷）　（有序）　（南跡百北戶封）
梁釋僧祐撰
卷一集三藏緣記第一。十誦律五百羅漢出三
藏記第二。菩薩處胎經出八藏記第三。梵漢
譯經文字音義同異記第四。前後出經異記第
五。卷二新集撰出經律論錄第一。新集條解
異出經錄第二。卷三新集安公古異經錄第一。
失譯經錄第二。涼土異經錄第三。關中異
經錄第四。新集律分為五部記錄第五。十八
部記錄第六。漢地四部記錄第七。卷四新集
續撰失譯雜經錄。卷五新集鈔經經錄第一。
安公疑經錄第二。新集疑經錄第三。安公注
經及雜經志錄第四。小乘迷學竺法度造異儀
記第五。長安叡法師喻疑第六。卷六至十一
共經序一百十篇。卷十二雜錄序十篇。卷十
三至十五共傳三十二篇。
眾經目錄（七卷今作六卷）　（南郡北宗）
隋翻經沙門法經等奉敕撰
大乘修多羅藏錄第一（有六分）：一譯一，異譯二，失譯
三，別生四，疑惑五，偽妄六。小乘修多羅藏錄第
二（六分如前）。大乘毘尼藏錄第三（六分如前）。小乘毘尼
藏錄第四（六分如前）。大乘阿毘曇藏錄第五（六分如前）。
小乘阿毘曇藏錄第六（六分如前）。佛滅度後撰集錄
第七，西方聖賢一，此土鈔集二。傳記錄第八，西
域、此方。著述錄第九，西域、此方。
眾經目錄（五卷）　（南百北嶽）
隋仁壽年翻經沙門及學士等撰
單本第一。重翻第二。別生第三。賢聖集傳
第四。疑偽第五。
大唐內典錄（十一卷北作十六卷）　（有序）　（南并岳北侈富）
唐沙門釋道宣撰
歷代眾經傳譯所從錄第一。翻本單重人代存
亡錄第二。總撮入藏錄第三。舉要轉讀錄第
四。有目缺本錄第五。道俗述作注解錄第六。
支派陳化錄第七。疑偽經論錄第八。錄目
終始序第九。應感興敬錄第十。續錄一卷。
武周刊定眾經目錄（十五卷）　（南郡秦北宗泰）
唐沙門明佺等撰
大乘單譯經目（一）。重譯經目（二三四五）。大乘律論目（六）。
小乘單譯經目（七）。重譯經目（八）。小乘律論賢聖集
傳（十）。大小乘失譯經目（十一）。闕本經目（十二）。見定入藏
流行目上下（十三十四）。附刊定偽經目錄一卷。
<pb n="222"/>
古今譯經圖記（四卷）　（南岳北輕）
唐翻經沙門靖邁撰
始自漢明帝時摩騰尊者，終於唐太宗時玄奘法
師，各敘其所譯經論。
續古今譯經圖記（一卷）　仝上
唐開元庚午歲沙門智昇撰
始自唐貞觀時沙門智通，終於開元時金剛智國
師。
開元釋教錄（舊二十卷南作二十五卷北作三十卷）　（南宗至禪北輕駕肥）
唐西崇福寺沙門智昇撰
總括群經錄上（分為十卷）。別分乘藏錄下，更為七，有
譯有本錄第一，一千一百四十二部，五千四十八
卷。有譯無本錄第二。支派別行錄第三。刪
略繁重錄第四。補闕拾遺錄第五。疑惑再詳
錄第六。偽妄亂真錄第七。有譯有本中，又為
三，一菩薩三藏錄，二聲聞三藏錄，三聖賢傳記錄
（已上共為十一卷。入藏錄三卷。
開元釋教錄略出（四卷北作五卷）　（南禪北輕）撰人同上
即前入藏錄，用千字文編定。
至元法寶勘同總錄（十卷）　（前有釋克己及淨伏序　（南紫北禪）
元講經論沙門慶吉祥等奉詔集
初總標年代，括人代之宏綱，自漢明戊辰，迄至元
乙酉，凡一千二百十九年，歷朝二十二代，譯師一
百九十四人，所出三藏一千四百四十部，五千五
百四十六卷。二別約歲時，分記錄之殊異。三
略明乘藏，顯古錄之梯航，開元錄所紀，一千一十
六部，四千五百七卷，貞元錄所紀，一百二十七部，
二百四十二卷，祥符錄所紀，二百部，三百八十四
卷，景祐錄所紀，十九部，百五十卷，弘法錄，及拾遺
編，七十五部，百五十六卷。四廣列名題，彰今目
之倫序。初契經藏，分菩薩、聲聞，菩薩藏中，又分顯
密，顯中先列般若等五大部，略同南北兩藏；二調
伏藏，亦分菩薩，聲聞；三對法藏，亦分菩薩，聲聞，於
中先出梵語經題，次出此間經題，後出譯人及品
數。
大藏聖教法寶標目（十卷）　（前有王古序偈及釋克己序　（南門北岱）
元清源居士王古撰
即依勘同總錄略標各經卷帙，及品數大旨。
大明重刊三藏聖教目錄（三卷）　（南塞北＆CB21802;）
即南藏目錄分十七科：一般若部、二寶積部、
三大集部、四華嚴部、五涅槃部、六五大
部外重譯經、七單譯經、八小乘阿含部、九
小乘單譯經、十宋元入藏諸大小乘經、十一
西土聖賢撰集、十二大乘律、十三小乘律、
十四大乘論、十五小乘論、十六續入藏諸論、
十七此方撰述。
大明太宗文皇帝御製序文（一卷）　（北主南＆CB21802;）
諸佛世尊如來菩薩尊者神僧名經（四十卷）
　（北云亭雁門南＆CB21802;）
諸佛世尊如來菩薩尊者神僧名稱歌曲（五十一卷）
　（北紫至城南＆CB21802;）
大方廣佛新華嚴經（四十卷今合經百二十卷）
略釋新華嚴經修行次第決疑論（四卷）
解迷顯智成悲十明論（一卷）
大方廣佛華嚴經普賢行願品疏（一卷）
維摩詰所說經無我疏（十二卷）
法界聖凡水陸勝會修齋儀軌（六卷）
念佛三昧寶王論（三卷）
淨土或問
寶王三昧念佛直指（四卷）
楚石禪師西齋淨土詩（二卷）
淨土生無生論（一卷）
西方合論（十卷可作六卷）
<pb n="223"/>
樂邦文類（六卷可作十二卷）
龍舒淨土文（十卷）
往生集（三卷）
西方發願文
四明尊者教行錄（七卷）
十不二門指要鈔詳解
三千有門頌略解
永嘉禪宗集註（可作四卷）
傳佛心印記註
心賦註（四卷）
石門文字禪（三十卷）
寂音尊者智證傳（十卷可作五卷）
正法眼藏（三卷）
書（二卷）
雪巖欽禪師語錄
高峰妙禪師語錄
天如則禪師語錄
楚石琦禪師語錄
紫柏老人全集
方便語
壽昌經禪師語錄（二卷）
唯識開蒙
林間錄（二卷）
羅湖野錄（二卷）
宗門武庫（一卷）
緇門崇行錄（一卷）
釋氏通鑑（十二卷）
禪林僧寶傳
原教論（一卷）
通翼
佛法金湯編（十六卷）
廣養濟院說
大明釋教彙門目錄（四卷）　標目（四卷）　彙目義門（四十一卷）
已上此方撰述，始自御製序文，終至釋教彙門
等，共四十八種。老人但載其名，甫即示寂。今不
敢妄增，敬依原稿錄出，觀者諒之。
閱藏知津卷第四十四（終）

<talk>天童宏智覺禪師語錄序</talk>
洞上宗風自同安兩世至芙蓉長蘆卓然今古天童
宏智禪師與大慧杲真歇了同時智住天童慧住育
王其唱酬入滅事頗著神異紹興迄今殆數百年語
句散亡罕睹全錄晴雲法兄於他家雜見者廣為搜
緝勒成一卷昔靈山法藏傳彼貝多韶陽語句得自
衣裓此皆目擊口宣借書在手晴兄嘿契古人探微
集逸能使太白山巔自開生面固知金鍼玉線迥異
尋常陽燧取日方諸印月也洞山宗旨持以問之此
集功位宛然新豐尚在矣。
逸亭居士徐繼恩拜題

<other>明州天童景德禪寺宏智覺禪師語錄目次</other>
卷一
上堂
晚參
示眾
卷二
舉古
卷三
頌古
卷四
機緣
塔銘
銘
<pb n="224"/>
偈
記

<sarticle><article>明州天童景德禪寺宏智覺禪師語錄卷一</article></sarticle>
武林苕溪鳳山後學淨啟重編
<other>上堂</other>
上堂黃閣簾垂誰傳家信紫羅帳合暗撒真珠正恁
麼時視聽有所不到言詮有所不及如何通得箇消
息去夢回夜色依俙曉笑指家風爛熳春。
上堂舉參同契云回互不回互僧問雲門如何是回
互門指板頭云不可喚作板頭僧云如何是不回互
門云者箇是板頭師云石頭舌頭無骨雲門眼裏有
筋千古之下聲光赫奕如今要把手共行直須恁麼
始解不恁麼然後沒交涉還相委悉麼少年曾決龍
蛇陣潦倒還聽稚子歌。
上堂心不能緣口不能議直饒退步荷擔切忌當頭
觸諱風月寒清古渡頭夜船撥轉琉璃地。
上堂舉白水垂語云眼裏著沙不得耳裏著水不得
僧便問如何是眼裏著沙不得水云應真無比僧云
如何是耳裏著水不得水云白淨無垢師云白水老
人可謂大而無外小而無內具足千變萬化秖箇赤
手空身不受一滴塵直是滿眼滿耳還見麼立足無
閑地知心有幾人。
上堂舉金峰示眾云事存函蓋合理應箭鋒拄若人
道得金峰分半院與他住時有僧出禮拜峰云休休
相見易得好共住難為人師云重賞之下必有勇夫
者僧擬乎強取金峰又卻不甘還知蚌鷸相持盡落
漁人之手若也辯得函蓋箭鋒金峰一院兩手分付。
上堂舉僧問曹山子歸就父為什麼父全不顧山云
理合如斯僧云父子之恩何在山云始成父子之恩
僧云如何是父子之恩山云刀斧斫不開師云翡翠
簾垂絲綸未降紫羅帳合視聽難通犯動毫頭月昇
夜戶密移一步鶴出銀籠還知麼脫身一色無遺影
不坐同風落大功。
上堂今日是釋迦老子降誕之辰長蘆不解說禪與
諸人畫箇樣子祇如在摩耶胎時作麼生以拂子畫
此⊙相曰秖如以清淨水浴金色身時又作麼生復
畫此[○@水]相曰秖如周行七步目顧四方指天指地成
道說法神通變化智慧辯才四十九年三百餘會說
青道黃指東畫西入般涅槃時又作麼生乃畫此⊕
相復曰若是具眼衲僧必也相許其或未然一一歷
過始得。
上堂舉僧問雲門不起一念還有過也無門云須彌
山師云不起一念向道須彌舌頭一臠肉口唇兩片
皮雲門機用妙如許不落是非知不知。
上堂舉風穴垂語云若立一塵家國興盛不立一塵
家國喪亡師云還有同生同死底衲僧麼復頌云幾
許歡心幾許愁好看野老兩眉頭家邦平貼清如鏡
水瘦山空一樣秋。
上堂舉鏡清問靈雲混沌未分時如何雲云露柱懷
胎清云分後如何雲云如片雲點太清清云秖如太
清還受點也無雲不對清云恁麼則含生不來也雲
亦不對清云直得純清絕點時如何雲云猶是真常
流注清云如何是真常流注雲云如鏡常明清云向
上更有事不雲云有清云如何是向上事雲曰打破
鏡來與子相見師云分與未分玉機夜動點與不點
金梭暗拋直是一色純清未得十成安穩且道打破
鏡來向什麼處相見還會麼清秋老兔吞光後湛水
蒼龍蛻骨時。
上堂舉石鞏上堂乃張弓架箭三平擘開胸當之鞏
云一張弓兩隻箭秖射得半箇聖人師云石鞏習氣
不除三平相席打令卻云三十年一張弓兩隻箭秖
射得半箇聖人豈不是以己方人大都不入驚人浪
<pb n="225"/>
到了難尋稱意魚。
上堂空劫有真宗聲前問己躬赤窮新活計清白舊
家風的的三乘外寥寥一印中卻來行異類萬派自
朝東。
上堂舉雪峰住庵二僧來拜峰見兩手托門放身出
云是什麼僧云是什麼峰低頭歸庵僧到巖頭頭問
什麼處來僧云嶺南來頭云曾到雪峰麼僧云曾到
頭云有何言句僧舉前話頭云他道什麼僧云他無
語低頭歸庵頭云噫我當初悔不向他道末後句若
向他道天下人不奈雪老何僧至夏末再舉前話請
益頭云何不早問僧云未敢容易頭云雪峰與我同
條生不與我同條死要識末後句只者是師云切磋
琢磨變態淆訛葛陂化龍之杖陶家居蟄之梭同條
生兮有數同條死兮無多末後句只者是風舟載月
浮秋水。
上堂舉僧問趙州學人乍入叢林乞師指示州云喫
粥了也未僧云喫粥了州云洗缽去師云粥罷令教
洗缽盂豁然心地自相符而今參飽叢林客且道其
問有悟無。
上堂舉僧問雲門如何是清淨法身門云花藥欄僧
云便恁麼去時如何門云金毛獅子雪竇著語云太
無端師云賊來須打客來須待雲門雪竇二俱作家
者裏莫有恁麼去者麼切忌撞頭磕額。
上堂舉誌公云終日拈香擇火不知身是道場師云
弄精魂漢有甚麼限玄沙云終日拈香擇火不知真
個道場師云奇怪八十翁翁入場屋不是小兒嬉且
道利害在甚麼處有智無智較三十里。
上堂舉藥山久不陞座院主請為眾說法眾纔集山
登座良久便歸方丈院主云和尚何不為眾說法山
云經有經師論有論師爭怪得老僧師云家法簡嚴
非二非三月來明湛水雲退露寒嵒真機自得妙處
誰參不是文殊白槌後也應千古屈瞿曇。
上堂僧問如何是向去底人師曰白雲投壑盡青嶂
倚空高曰如何是卻來底人師曰滿頭白髮離嵒谷
半夜穿雲入市廛曰如何是不來不去底人師曰石
女喚回三界夢木人坐斷六門機乃曰句裏明宗則
易宗中辯的則難良久曰還會麼凍雞未報家林曉
隱隱行人過雪山。
上堂舉僧問魯祖如何是不言言祖云汝口在甚麼
處僧云無口祖云將什麼喫飯僧無對師云者僧只
解握死蛇頭不能捋猛虎鬚當時待他問你口在什
麼處便與一喝拂袖便行直饒魯祖全機往往做手
腳不及。
上堂舉仰山夢往彌勒內院居第二座有一尊者白
椎云今日當第二座說法仰乃起白椎云摩訶衍法
離四句絕百非諦聽諦聽次日舉似溈山溈云子已
登聖位師云玉女依稀夜動機錦絲歷歷吐梭臍水
天湛碧全功墮雪月寒清一色迷諸禪德全功負墮
一色猶迷作麼生體悉得相應去權挂垢衣云是佛
卻披珍御復名誰。
上堂諸禪德吞盡三世佛底人為甚麼開口不得照
破四天下底人為甚麼合眼不得許多病痛與你一
時拈卻了也且作麼生得十成通暢去還會麼擘開
華嶽連天色放出黃河到海聲。
上堂舉雲門因僧問秋初夏末前程若有人問作麼
生秖對門云大眾退後僧云未審過在甚麼處門云
還我九十日飯錢來師云大眾退後衲僧去就豈用
機關那容體究蓑翁老熟慣風波櫓橈不施船放淄。
上堂舉僧問曹山佛未出世時如何山云曹山不如
僧云出世後如何山云不如曹山師云佛與曹山主
賓互換出世不出世各具一隻眼未有長行而不住
長住而不行還會麼幽洞豈拘關鎖意縱橫不涉兩
頭機。
<pb n="226"/>
上堂舉雲門示眾云直得觸目無滯達得名身句身
一切法空山河大地是名身亦不可得喚作三昧性
海俱備猶是無風匝匝之波直得亡知於覺覺即佛
性矣喚作無事人更須知有向上一竅在師云賓主
不諧二俱有過各與二十棒秖如向上一竅又作麼
生犀因玩月紋生角象被雷驚花入牙。
上堂舉石霜因僧自洞山來霜問洞山和尚有何言
句僧云解夏上堂云秋初夏末兄弟們或東去西去
直須向萬里無寸草處去良久云祇如萬里無寸草
處作麼去霜曰有人下語否僧曰無霜曰何不道出
門便是草僧舉似洞山山曰瀏陽有古佛耶師曰出
門是草涉芊芊莽莽之間葉落知秋墮黯黯青青之
處到者裏須體取機雖轉紐印未成文處始得良久
云水明老蚌懷胎後雲重蒼龍退骨時。
上堂舉僧問雲門如何是塵塵三昧門云缽裏飯桶
裏水師云塵塵三昧彼彼不外千峰向嶽百川赴海
更無一法不如來只箇堂堂觀自在。
上堂舉乾峰示眾云舉一不得舉二放過一著落在
第二雲門出眾曰昨日有人從天台來卻往徑山去
峰曰來日不得普請師云坐斷十方千差路絕放開
一線萬派朝宗二尊宿開拓家風方見衲僧去就還
端的麼太平天子寰中旨汗血將軍塞外心。
上堂舉首山念禪師因僧問如何是佛山云新婦騎
驢阿家牽師云新婦騎驢阿家牽體段風流得自然
堪笑效顰鄰舍女向人添醜不成妍。
上堂舉香林遠禪師因僧問如何是衲衣下事林云
臘月火燒山師云老大叢林快說禪不將禪挂口皮
邊谷深山遠空無像何處人呼應不圓。
上堂舉僧到夾山山問近離甚處曰洞山山曰洞山
有何言句曰和尚道我有三路接人夾山曰有何三
路曰鳥道玄路展手山曰實有此三路耶曰是山曰
鬼持千里鈔林下道人悲後浮山遠著語云不因黃
葉落爭知是一秋師云欲明三的旨莫向二邊求復
云洪波浩渺接盲龜鳥道無私絕有為開口見心玄
路香扇兒遮面露蛾眉。
上堂一點環中照極微智無功處卻存知緣思淨盡
無餘事半夜星河斗柄垂。
上堂舉盤山垂語云若言即心即佛今時未入玄微
若言非心非佛亦是指蹤極則師云有錢不解使解
使卻無錢且道作麼生得十成去娶他年少婦須是
白頭兒。
<other>晚參</other>
晚參舉大耳三藏得他心通朝見肅宗帝帝命忠國
師驗之藏見國師便禮拜側立於右國師云汝得他
心通是不藏云不敢國師云汝道老僧秪今在什麼
處藏云和尚是一國之師何得在西川看競渡國師
再問汝道老僧即今在什麼處藏云和尚是一國之
師何得在天津橋上看弄猢猻國師第三次問老僧
即今在什麼處藏罔知去處國師叱云者野狐精他
心通在什麼處師云三藏不見國師則且置你道國
師自知下落處麼若謂自知則百鳥銜花諸天供養
未有休日且道正當恁麼時落在什麼處。
晚參舉陸亙大夫問南泉弟子家中有一片石有時
坐有時臥欲鐫作佛得不泉云得陸云莫不得不泉
云不得雲巖云坐則佛不坐則非佛洞山云不坐則
佛坐則非佛師云轉功就位轉位就功還他洞上父
子且道南泉意作麼生直是針錐不得。
晚參舉佛前有一女子入定佛敕文殊出定殊乃運
神力托上梵天出定不得佛乃云下方罔明大士能
出此定須臾罔明至敕令出定罔明彈指三下女子
便出定師云若定若動當人變弄鴻毛輕而不輕太
山重而非重還知老瞿曇鼻孔在我手裏麼。
晚參舉雪峰與三聖行次見一隊猢猻峰云秖者猢
<pb n="227"/>
猻各各背一面古鏡聖云歷劫無名何以彰為古鏡
峰云瑕生也聖云一千五百人善知識話頭也不識
峰云老僧住持事繁師云當時若見雪峰道瑕生也
但近前云喏喏且道何故如此爭之不足讓之有餘。
晚參舉法眼問覺上座船來陸來覺云船來眼云船
在甚麼處覺云船在河裏覺退眼問傍僧云你道適
來者僧具眼不具眼師云水不洗水金不博金昧毛
色而得馬靡絲絃而樂琴結繩畫卦有許事喪盡真
淳太古心。
晚參舉曹山問德上座佛真法身猶若虛空應物現
形如水中月作麼生說箇應底道理德云如驢覷井
山云道則太煞道只道得八成德云和尚又如何山
云如井覷驢師云驢覷井井覷驢智容無外淨涵有
餘肘後誰分印家中不蓄書機絲不挂梭頭事文彩
縱橫意自殊。
晚參舉長慶示眾云淨潔打疊了近前就我索驀脊
與你一棒有者棒到你你須具大慚愧若無者一棒
到你你向甚麼處會師云開口喫常住飯展腳臥長
連床求箇知慚愧者難得還知長慶棒落處麼雷開
蟄戶電燒尾引出崢嶸頭角來。
晚參舉黃檗示眾云汝等諸人盡是噇酒糟漢與麼
行腳何處有今日還知大唐國裏無禪師麼僧云只
如諸方匡徒領眾又作麼生檗云不道無禪只是無
師師云岐分絲染太勞勞葉綴花聯敗祖曹妙握司
南造化柄水雲器具在甄陶屏割繁碎剪除氄毛星
衡藻鑑玉尺金刀黃檗老察秋毫坐斷春風不放高。
晚參舉雲巖問道吾大悲菩薩用許多手眼作麼吾
云如人夜間背手摸枕子巖云我會也吾云汝作麼
生會巖云遍身是手眼吾云道即太煞道只道得八
成巖云師兄作麼生吾云通身是手眼師云一竅虛
通八面玲瓏無象無私春入律不留不礙月行空清
淨寶目功德臂遍身何似通身是現前手眼顯全機
大用縱橫何忌諱。
晚參舉僧問洞山時時勤拂拭莫使惹塵埃為什麼
不得他衣缽山云直饒道本來無一物也未得他衣
缽且道什麼人合得僧下九十六轉語不契末後云
設使將來他亦不受山深肯之雪竇云他既不受是
眼將來必應是瞎師云長蘆則不然直須將來若不
將來爭知不受若不不受爭免將來將來底必應是
眼不受底真箇是瞎還會麼照盡體無依通身合大
道。
晚參舉雪峰在德山作飯頭一日飯遲德山托缽至
法堂峰云者老漢鐘未鳴鼓未響托缽向什麼處去
山便歸方丈峰舉似巖頭頭云大小德山不會末後
句山聞令侍者喚巖頭問汝不肯老僧那巖密啟前
意山乃休去至明日陞堂果與尋常不同巖撫掌笑
云且喜老漢會末後句他後天下人不奈伊何師云
末後句會也無德山父子太含糊座中亦有江南客
莫向樽前唱鷓鴣。
晚參舉密師伯與洞山行見白兔子面前走過密云
俊哉山云作麼生密云如白衣拜相山云老老大大
作者箇語話密云你作麼生山云積代簪纓暫時落
魄師云抗力霜雪平步雲霄下惠黜國相如過橋蕭
曹謀略能成漢果許身心欲避堯寵辱若驚深自信
真情參跡混漁樵。
晚參舉嚴陽尊者問趙州一物不將來時如何州云
放下著嚴云一物不將來放下箇什麼州云恁麼則
擔取去師云不防細行輸先手自覺心麤愧撞頭局
破腰間斧柯爛洗清凡骨共僊遊。
晚參舉僧問青林虔禪師學人徑往時如何林云死
蛇當大路勸子莫當頭僧云當頭時如何林云喪子
性命僧云不當頭時如何林云亦無迴避處僧云正
當恁麼時如何林云失卻了也僧云未審向甚麼處
<pb n="228"/>
去林云草深無覓處僧云和尚也須隄防始得林撫
掌云一等是箇毒氣師云三老暗轉柁孤舟夜回頭
蘆花兩岸雪煙水一江秋風力扶帆行不棹笛聲喚
月下滄洲。
晚參舉巖頭辭德山山云子向甚麼處去頭云暫辭
和尚下山去山云子他後作麼生頭云不忘和尚山
云子憑何有此語頭云豈不聞智與師齊減師半德
智過於師方堪傳授山云如是如是善自護持師云
德山尋常棒下不立佛祖及乎到者時節得恁麼老
婆雖然是養子之緣爭免得後人檢責待伊道智過
於師方堪傳授拽拄杖驀脊便打。
晚參舉金剛經云若為人輕賤是人先世罪業應墮
惡道以今世人輕賤故先世罪業則為消滅師云綴
綴功過膠膠因果鏡外狂奔演若多杖頭擊著破灶
墮破來相賀卻道從前辜負我。
晚參舉劉鐵磨到溈山山云老牸牛汝來也磨云來
日臺山大會齋和尚還去麼山放身臥倒磨便出師
云百戰功成老太平優柔誰肯苦爭衡玉鞭金馬閒
終日明月清風富一生。
晚參舉南泉垂語云王老師牧一頭水牯牛擬向溪
東去不免犯官家苗稼擬向溪西去不免犯官家苗
稼爭如隨分納些些總不見得師云南泉牧牛可謂
奇特直得一切處關防不得為甚麼如此是他隨分
納些些。
晚參舉僧問乾峰十方婆伽梵一路涅槃門未審路
頭在什麼處峰以柱杖一畫云在者裏僧復問雲門
門云扇子𨁝跳上三十三天築著帝釋鼻孔東海鯉
魚打一棒雨似盆傾會麼師云入手還將死馬醫反
魂香欲起君危一期拶出通身汗方信儂家不惜眉。
晚參舉米胡和尚令僧問仰山今時人還假悟否山
云悟即不無爭奈落第二頭何胡深肯之師云第二
頭號分悟迷快須撒手捨筌[(ㄇ@(企-止))/弟]功兮未盡成胼拇智
也難知覺噬臍兔老冰盤秋露泣鳥寒玉樹曉風棲
持來大仰辨真假痕玷渾無貴白圭。
晚參舉黃蘗問百丈從上相承底事如何指示於人
丈踞坐蘗云後代兒孫將何傳授丈云將為你是箇
人便歸方丈師云言滿天下無口過行滿天下無怨
惡還他百丈黃蘗不是不知有且要此話大行還會
百丈歸方丈麼林間風葉落化外水天秋。
晚參舉僧問夾山撥塵見佛時如何山云直須揮劍
若不揮劍漁父棲巢僧問石霜撥塵見佛時如何霜
云渠無國土何處逢渠僧回舉似夾山山乃上堂舉
了云門庭施設不如老僧入理深談猶較石霜百步
師云拂牛劍氣洗兵威定亂歸功更是誰一旦氛埃
清四海垂衣皇化自無為。
晚參舉趙州問投子大死底人卻活時如何子云不
許夜行投明須到師云芥城劫石妙窮初活眼寰中
照廓虛不許夜行投曉到家音未肯付鴻魚。
晚參舉風穴垂語云若立一塵家國興盛不立一塵
家國喪亡師拈拄杖云還有同生同死底衲僧麼復
云皤然渭水起垂綸何似首陽清餓人只在一塵分
變態高名勛業兩難泯。
<other>示眾</other>
示眾參學眼目須辨來端莫認頑空便為自己洞山
五位曲為今時不究根源妄生階塹古德云莫將真
際雜頑空又云心同虛空界示等虛空法又云莫於
中路事空王策杖還須到本鄉正偏之旨妙在體前
五位君臣功勳王子名異體同毫髮有差誤萬劫繫
驢橛君為正位臣為偏位君視臣為正中偏臣奉君
為偏中正君臣道合兼帶語也如森羅萬象日月星
辰乾坤大地色空明暗盡屬今時傍求妙協切忌當
頭明顯玄旨是正中來交鋒兩刃不懼死生泥牛吼
月木馬嘶風火裡蓮花方有出身之路是兼中至直
<pb n="229"/>
造玄宗不坐他床榻冥應眾緣不隨諸有非染非淨
非正非偏虛玄大道無著真宗從上先德推此一位
最妙最玄是兼中到朕兆未萌會要借功明位影響
纔露還須借位明功分一句子菊花紅蓼正芬芳借
一句子月船親到水雲鄉恁麼時恁麼處恁麼來恁
麼去其來也內紹到家其去也傍分借路月色練鋪
江曲蘆花月映門頭分明只是箇人宛轉歸來舊處。
天童宏智覺禪師語錄卷一

<sarticle><article>明州天童景德禪寺宏智覺禪師語錄卷二</article></sarticle>
武林苕溪鳳山後學淨啟重編
<other>拈古</other>
舉世尊因自恣日文殊三處過夏迦葉欲擯出文
殊纔近椎乃見百千萬億文殊迦葉盡其神力椎
不能舉世尊遂問汝擯那箇文殊迦葉無對。
拈云金色頭陀有心無膽當時盡令而行莫道百千
萬億文殊秖者黃面瞿曇也與擯出若能如是不唯
壁立真風亦令後人知我衲僧門下著你閑佛祖不
得。
舉臥輪禪師偈云臥輪有伎倆能斷百思想對境
心不起菩提日日長六祖聞云慧能無伎倆不斷
百思想對境心數起菩提作麼長。
拈云葵花向日柳絮隨風。
舉百丈上堂大眾方集以拄杖一時打去復召云
大眾眾回首丈云是什麼黃蘗上堂大眾方集復
召云大眾眾回首蘗云月似彎弓少雨多風雪竇
云若是雪竇集眾以拄杖打散便休。
拈云下媒求鴿直鉤釣魚各有接物利生底手段若
是牢籠不住呼喚不回底漢又作麼生以拄杖擊香
臺一下。
舉南泉歸宗麻谷禮拜忠國師泉於路上畫一圓
相云道得即去宗於圓相中坐谷作女人拜泉云
恁麼則不去也宗云是何心行。
拈云我當時若見便與撥卻圓相不唯打破南泉窠
窟亦乃教歸宗無著身處麻谷呈伎倆不得泉云恁
麼則不去也果然果然。
舉洞山到北巖巖問什麼處來山云湖南來巖云
觀察使姓什麼山云不得姓巖云名什麼山云不
得名巖云還理事也無山云自有廊幕在巖云還
出入不山云不出入巖云豈不出入山拂袖出去
巖來日侵蚤入堂召洞山云昨日問上座話不稱
老僧意一夜不安今請上座別下一轉語若愜老
僧意便開粥相伴過夏山云卻請和尚巖云不出
入事如何山云太尊貴生巖乃開粥同過夏。
拈云主張門戶自有傍來拱默威嚴誰敢正視借功
施設轉位提持全成左右分權不犯尊貴一路還知
尊貴處麼寶殿無人空侍立不種梧桐免鳳來。
舉法燈開堂謂眾曰山僧本欲潛棲巖竇秖緣清
涼老人有不了底公案今日出來為他分析僧云
如何是不了底公案燈便打云祖禰不了殃及兒
孫僧云過在什麼處燈云過在我殃及你。
拈云者僧若是箇漢出來便與掀倒禪床不唯自己
有出身之路亦免見祖禰不了殃及兒孫。
舉香嚴垂語云如人上樹口銜樹枝手不攀枝腳
不踏枝樹下有人問西來意若不對違他所問若
對又喪身失命正當恁麼時作麼生即是有虎頭
招上座云樹上即不問未上樹請和尚道香嚴呵
呵大笑雪竇云樹上道即易樹下道即難老僧上
樹也致將一問來。
拈云虎頭上座是箇惡賊用無義手打不防家直饒
本色作家往往做手腳不辦雪竇是別機宜識休咎
底漢到者裏亦秖得藏身露影還會香嚴做處麼三
千劍客今何在獨許莊周見太平。
<pb n="230"/>
舉僧問風穴語默涉離微如何通不犯穴云常憶
江南三月裏鷓鴣啼處百花香雪竇云劈腹剜心。
拈云露裸裸圓陀陀直是無稜縫且道風穴無稜縫
何似雪竇無稜縫還會麼和光惹事刮篤成家。
舉玄沙問鏡清古人道不見一法是大過患你且
道不見甚麼法清指露柱云莫是者箇法麼沙云
浙中清水白米從你喫佛法未夢見在。
拈云鏡清當時恁麼荅玄沙末後恁麼道還相契也
然則鏡清久不作佛法夢也須是玄沙同參始得。
舉蓮花峰庵主拈拄杖示眾云古人到者裏為什
麼不肯住眾無語自代云為他途路不得力復云
畢竟如何又自云楖栗橫擔不顧人直入千峰萬
峰去。
拈云負入不負出本色住山人思大吞盡諸佛普眼
不見普賢且道病在什麼處驀拈拄杖卓一下云官
不容針私通車馬。
舉雪峰云飯籮邊坐地餓死人無數海水邊坐地
渴殺人無數玄沙云飯籮裏坐餓死人無數海水
沒頭渴殺人無數雲門云通身是飯通身是水。
拈云我即不然飯籮裏坐脹殺人無數海水沒頭浸
殺人無數以前傷乎不吞以後失乎不吐秖如雲門
道通身是飯通身是水到者裏無你吞吐處。
舉僧問智門蓮花未出水時如何門云蓮花僧云
出水後如何門云荷葉。
拈云靈龜無卦垂空殼不勞鑽。
復舉僧問淨眾蓮花未出水時如何眾云菡萏滿
池流僧云出水後如何眾云葉落不知秋。
拈云李陵持漢節潘閬倒騎驢。
舉雲蓋問石霜萬戶俱開即不問萬戶俱閉時如
何霜云堂中事作麼生蓋無語經半年方乃云無
人接得渠霜云道即太煞道秖道得八成蓋云和
尚作麼霜云無人識得渠。
拈云穩密田地忌墮功勳貼體衣裳會須脫卻宗中
辨的量外轉機須仔細始得同中之異酌然尚帶依
稀異中之異直是難臻妙極還到石霜父子轉側處
麼燭曉玉人初破夢夜寒青女未登機。
舉睦州示眾云裂開也在我捏聚也在我僧問如
何是裂開州云三九二十七菩提涅槃真如解脫
即心即佛我且恁麼道汝又作麼生僧云某甲不
與麼州云盞子撲落地楪子成八片僧云如何是
捏聚州斂手而坐。
拈云睦州用處直是長三短五七縱八橫撒在面前
拋在腦後不妨奇特然則門庭施設自是一家入理
深談不啻百步。
舉經云若見諸相非相即見如來法眼云若見諸
相非相即不見如來。
拈云世尊說如來禪法眼祖師禪會得甚奇特不會
也相許。
舉馬祖見僧來便畫一圓相云入也打不入也打
僧便入祖便打僧云和尚打某甲不得祖靠卻柱
杖便休。
拈云跨門之機室中之意具眼者分明辨取。
舉僧問廣德如何是靈利底人德云維摩不離方
丈室文殊未到早先知又問如何是靈利底人德
云垢膩汗衫皂角洗又問如何是靈利底人德云
古墓毒蛇頭戴角。
拈云一句子把定要關一句子不存軌則一句子體
用雙照若人會得許你靈利還端的麼枯龜妙在孫
臏手一灼爻分十字文。
舉雪峰問僧什麼處去僧云普請去峰云去。
拈云莫動著動著三十棒雲門云隨語識人師云又
是為蛇畫足。
舉漸源因寶蓋來相看源乃捲簾入方丈坐蓋下
<pb n="231"/>
卻簾歸客位源令侍者傳語云遠涉不易猶隔津
在纔語了蓋便打一掌者云有堂頭和尚在莫打
某甲蓋云秖為有和尚在所以打你者迴舉似源
源云猶隔津在。
拈云酌然猶隔津在然則各各彼彼自是一家且作
麼生得同生同死共命連枝去暗裏抽橫骨明中坐
舌頭。
舉保福問長慶盤山道光境俱亡復是何物洞山
云光境未亡復是何物據二老總未勦絕在作麼
生得勦絕去慶良久福云情知你向鬼窟裏作活
計慶云汝又作麼生福云兩手扶犁水過膝。
拈云俱亡未亡奪人奪境為什麼保福不肯長慶太
平本是將軍致不許將軍見太平。
舉乾峰示眾云法身有三種病二種光須是一一
透得更有照用同時向上一竅在雲門出云庵內
人為什麼不知庵外事峰呵呵大笑門云猶是學
人疑處峰云子是甚麼心行門云也要和尚相委
悉峰云直須恁麼始得穩坐地門云喏喏。
拈云坐著病在膏肓用著光不透脫直饒縱橫十字
圓轉一機也未知有向上一竅在還得穩坐地麼到
頭霜夜月任運落前溪。
舉溈山問仰山子一夏不見上來在下面作何所
務仰云某甲鋤得一片余下得一籮種溈云子今
夏不虛過仰云和尚今夏作甚麼溈云日中一飯
夜後一寢仰云和尚今夏亦不虛過仰山道了乃
吐舌溈云寂子何得自傷己命。
拈云少當努力老合歇心者一夏總不虛過為什麼
仰山道了吐舌若點檢得出禍不入慎家之門。
舉趙州云有佛處不得住無佛處急走過。
拈云沉空滯跡犯手傷鋒俱未是衲僧去就直須莫
入人行市坐他床榻正不立玄偏不附物方能把住
放行有自由分。
舉臨濟兩堂首座齊下喝僧問濟還有賓主也無
濟云賓主歷然。
拈云殺人刀活人劍在臨濟手裏雖然如是當時便
與一喝直饒大騁神通也秖得同聲相應。
舉洞山問隱山如何是主中主隱云長年不出戶
洞云如何是主中賓隱云青山覆白雲洞云賓主
相去幾何隱云長江水上波洞云賓主相見有何
言說隱云清風拂白月。
拈云主也雲攢頂相賓也雪壓眉稜相去也門司有
限言說也玉振金聲我此四句且道與隱山是同是
別叢林具眼者試請辨看。
舉雲門云佛法太煞有秖是舌頭短復自云長也。
拈云雲門大師雖然自起自倒要且車不橫推理無
曲斷。
舉溈山與仰山摘茶次溈云終日秖聞子聲不見
子形仰便撼茶樹溈云子秖得其用仰云未審和
尚如何溈良久仰云和尚秖得其體溈云放子三
十棒。
拈云溈山仰山父父子子叢林盡道各得一橛殊不
知天共白雲曉水和明月流。
舉楞嚴會上世尊告眾云若能推底是汝心則認
賊為子脩山主云若能推底不是汝心則認子為
賊。
拈云如今推也是子是賊買帽相頭食魚去骨。
舉長慶云總似今日老胡有望保福云總似今日
老胡絕望。
拈云富嫌千口少窮恨一身多。
舉僧問石霜真身還出世也無霜云不出世僧云
奈真身何霜云琉璃瓶子口。
拈云通身及盡徹底無功撒手興來隨處得用還識
石霜老漢麼堂堂無影跡遍界不曾藏。
<pb n="232"/>
舉僧問雪峰古澗寒泉時如何峰云瞪目不見底
僧云飲者如何峰云不從口人僧舉似趙州州云
不可從鼻孔裏入僧卻問州古澗寒泉時如何州
云苦僧云飲者如何州云死雪峰聞云趙州古佛
從此不荅話。
拈云扶豎宗乘須還大匠雪峰辦一千五百人善知
識身心趙州用一百二十歲老作家手段不妨奇怪
如今眾中隨言定旨亂作貶剝深屈古人然則相席
打令似有知音鏤骨銘心罕逢明鑑。
舉國師三喚侍者三應國師云將為吾辜負汝誰
知汝辜負吾。
拈云仁義道中師資分上再呼能再應論實不論虛
且道有辜負無辜＆unrec;皓玉無瑕雕文喪德。
舉僧問韶山是非不到處還有句也無山云有僧
云是甚麼句山云一片孤雲不露醜。
拈云通身迴互不觸尊嚴退位傍提要當宛轉還見
韶山相為處麼盡力推爺向裏頭。
舉僧問臨濟如何是吹毛劍濟云禍事禍事僧禮
拜濟便打僧問巴陵如何是吹毛劍陵云珊瑚枝
上撐著月。
拈云殺人刀一毫不度活人劍一毫不傷有意氣時
添意氣不風流處也風流。
舉洞山垂語云體得佛向上人方有說話分僧問
如何是佛向上人山云非佛法眼云方便呼為佛。
拈云二老宿相去多少直是刀刁相似奈何魚魯參
差到者裏轉劫外機放風前箭橫身擔荷撒手承當
具者般眼目始得還辯得麼易分雪裏粉難辯墨中
煤。
舉修山主垂語云具足凡夫法凡夫不知具足聖
人法聖人不會聖人若會即同凡夫凡夫若知即
是聖人。
拈云收得安南又憂塞北到者裏十成底事一時颺
卻始得穩坐地還端的麼一等平懷泯然自盡。
舉石梯問侍者什麼處去者云上堂齋去梯云我
豈不知汝上堂齋去者云除此之外別道什麼梯
云我秖問汝本分事者云若問本分事某甲實是
上堂齋去梯云不謬為吾侍者。
拈云放過即不可如今直與扭得鼻孔痛打得骨頭
出始得免見瞎驢趁大隊所以道平地上死人無數
透得荊棘林是好手且道適來者僧透得也未多虛
不如少實。
舉僧問法眼聲色兩字如何透得眼云大眾若會
者僧問處透聲色也不難。
拈云從前不了秖為家賊難防直下分明且向草庵
止宿。
舉夾山云目前無法意在目前他不是目前法非
耳目之所到。
拈云夾山老子解開布袋頭將差珍異寶撒向諸人
面前了也正當恁麼時作麼生路不拾遺君子稱美。
舉趙州云把定乾坤眼綿綿不漏絲毫我要你會
你又作麼生會。
拈云還端的也未直饒你者裏會得七穿八穴我知
你出趙州圈繢不得。
舉芭蕉示眾云你有拄杖子我與你拄杖子你無
拄杖子我奪你拄杖子。
拈云你有則一切有你無則一切無有無自是當人
與奪關芭蕉甚事正恁麼時作麼生是你拄杖子。
舉僧問香嚴如何是道嚴云枯木裏龍吟僧云如
何是道中人嚴云髑髏裏眼睛僧舉問石霜如何
是枯木裏龍吟霜云猶帶喜在僧云如何是髑髏
裏眼睛霜云猶帶識在。
拈云王居門裏臣不出門。
舉仰山問僧近離甚麼處僧云廬山仰山云曾到
<pb n="233"/>
五老峰麼僧云不曾到仰云闍黎不曾遊山雲門
云秖為慈悲之故有落草之談。
拈云雲門雖然識得仰山底裏爭奈秖知其一不知
其二且道仰山意作麼生無限風流慵賣弄免人指
點好郎君。
舉三聖云我逢人即出出即不為人興化云我逢
人即不出出即便為人。
拈云墮也墮也今日不是減古人聲光且要長後人
節概若是本色漢提祖佛印轉鐵牛機把拄杖一時
穿卻方見衲僧手段。
舉聲明三藏見閩王王請玄沙驗之沙背後以銅
火箸敲鐵火爐問云是什麼聲藏云銅鐵聲沙云
大王莫受外國人謾。
拈云理契則神貧子獲衣中之寶情封則物力士失
額上之珠三藏秖解瞻前玄沙不能顧後還知麼誣
人之罪以罪加之。
舉僧問長沙作麼生轉得山河大地歸自己去沙
云作麼生轉自己歸山河大地去。
拈云雖然主賓互換要且泥水不分忽然捩轉鼻孔
恁麼不恁麼總不得又合作麼生如今王令稍嚴不
許攙行奪市。
舉灌溪垂語云我在臨濟處得一杓我在末山處
得一杓又云十方無壁落四面亦無門露裸裸赤
灑灑沒可把。
拈云灌溪恁麼說話且道臨濟處得底末山處得底
雖然一箭雙雕奈有時走殺有時坐殺且作麼生得
恰好去捏聚放開都在我拈來拋去更由誰。
舉僧問睦州祖意教意是同是別州云青山自青
山白雲自白雲。
拈云若向者裏識得睦州釋迦出世達磨西來總是
不守分底漢還識得麼臂長衫袖短腳瘦草鞋寬。
舉西園一日自燒浴次僧問和尚何不使沙彌童
行園撫掌三下僧舉似曹山山云一等是箇撫掌
拍手就中西園奇怪俱胝一指頭禪蓋為承當處
不諦僧卻問西園撫掌豈不是奴兒婢子邊事山
云是僧云向上更有事也無山云有僧云如何是
向上事山咄云者奴兒婢子。
拈云識尊卑知貴賤西園是作家分玉石辯金鋀曹
山不世出者僧雖解切蹉琢磨也秖向奴兒婢子邊
著到還知麼放曠淋漓兩不傷猶是夜明簾外客。
舉雲門示眾云十五日以前即不問十五日以後
道將一句來自云日日是好日。
拈云屬虎人本命屬猴人相衝。
舉壽聖云月半前用鉤月半後用錐僧便問正當
月半時如何聖云泥牛踏破澄潭月。
拈云兩頭得用壽聖作家直下忘功是誰體得放行
也互換主賓把定也不留朕跡還有體得底麼玉女
夜拋梭織錦於西舍。
舉僧問曹山世間什麼物最貴山云死貓兒最貴
僧云為什麼死貓兒最貴山云無人著價。
拈云曹山貨物不入行市子細看來一文不直曹山
遇賤則貴我者裏遇貴則賤且道還有相違處麼。
舉大慈示眾山僧不會荅話秖是識病時有僧出
慈便歸方丈雪竇云雪竇識病不荅話或有僧出
劈脊便打。
拈云大慈雪竇二俱作家要且秖顧目前不防腳下
或有箇不識好惡不問東西底漢出來便掀倒禪床
直饒你全機大用秪恐著手腳不得正當恁麼時還
有識病底眼麼。
舉僧問雪峰聲聞人見性如夜見月菩薩人見性
如晝見日未審和尚見性如何峰打三下後問巖
頭頭打三掌雪竇云應病與藥且打三下據令而
行合打多少。
<pb n="234"/>
拈云雪竇一期趁快往往後人作行令會殊不知雪
峰巖頭是箇無固必漢。
舉雲巖院主遊石室回巖云汝去入到石室裏看
為什麼便回僧無語洞山代云彼中已有人占了
也巖云汝更去作什麼山云不可人情斷絕去也。
拈云低頭失卻鍼開眼拾得線線無頭而莫度鍼無
穴而難穿到者裏鸞膠續絃須是洞山始得。
舉南泉與趙州翫月次州云幾時得似者箇去泉
云王老師二十年前也曾恁麼來。
拈云二十年前且置二十年後又作麼生還知王老
師行履處麼屋裏無靈床渾家不著孝。
舉僧問玄沙如何是無縫塔沙云者一縫大小。
拈云見成公案你若道據款結案我知你未識玄沙
若有人問長蘆秖向道四稜蹋地且道識玄沙不識
玄沙具眼者辨看。
舉僧問龍牙如何是祖師西來意牙云待石烏龜
解語即向汝道僧問香林如何是祖師西來意林
云坐久成勞。
拈云一句子仰之彌高一句子鑽之彌堅一句子瞻
之在前一句子忽焉在後還辨得麼赤心片片知人
少覿面堆堆睹者稀。
舉良禪客問欽山一鏃破三關時如何山云放出
關中主看良云恁麼則知過必改山云更待何時
良云好箭放不著所在便出山云且來闍黎良回
首山把住云一鏃破三關且置試與欽山發箭看
良擬議山打七棒云且聽者漢疑三十年。
拈云山堆嶽積來瓦解水消去則時人知有與我放
出關中主看且合作麼生有底道當時便喝當時便
掌然則一期瞎用則得要且未是關中主在還體得
麼當堂不正坐那赴兩頭機。
舉趙州與文遠待者鬥劣不鬥勝州云我似一頭
驢者云我似驢胄州云我似驢糞者云我似糞中
蟲州云在裏許作甚麼者云過夏州云把將餅子
來。
拈云高高標不出低低望不及眼自爭先得籌因打
劫贏。
舉玄沙示眾云諸方盡道接物利生忽遇三種病
人來如何接得患盲者拈槌豎拂他又不見患聾
者語言三昧他又不聞患啞者教伊說又說不得
若接此人不得佛法無靈驗有僧請益雲門門云
你禮拜著僧禮拜門以拄杖挃僧退後云汝不患
盲復喚近前來僧近前門云汝不患聾乃云會麼
僧云不會門云汝不患啞其僧於此有省。
拈云雲門平展者僧實酬且道悟在什麼處不救之
疾難為針艾。
舉僧辭大慈慈問向甚麼處去僧云江西去慈云
將老僧去得麼僧云非但和尚更有過於和尚者
亦不能將得去。
拈云大慈合伴不著者僧不如獨行也須是恁麼始
得直饒大慈古佛也不奈者擔板漢何且道別有什
麼長處。
舉僧問石霜咫尺之間為什麼不睹師顏霜云我
遍界不曾藏僧復問雪峰遍界不曾藏意旨如何
峰云什麼處不是石霜。
拈云石霜雪峰相去多少直是千里萬里若有人問
長蘆遍界不曾藏意旨向道什麼處是石霜。
舉三平頌云秪此見聞非見聞更無聲色可呈君
箇中若了全無事體用何妨分不分。
拈云正相逢沒交涉六戶不掩四衢絕縱遍界是光
明通身無向背機絲不挂梭頭事文彩縱橫意自殊。
舉僧辭大隨隨問什麼處去僧云峨嵋禮普賢去
隨豎起拂子云文殊普賢秖在者裏僧畫一圓相
拋向背後隨云侍者將一貼茶與者僧。
<pb n="235"/>
拈云識法者懼欺敵者亡水中擇乳須是鵝王。
舉玄沙見鼓山來畫一圓相山云人人出者箇不
得沙云情知你向驢胎馬腹裏作活計山云和尚
又作麼生沙云人人出者箇不得山云和尚恁麼
卻得某甲為什麼不得沙云我得你不得。
拈云玄沙大似倚勢欺人以強凌弱蓋他撥得轉弄
得出兩箇一般為什麼道我得你不得是真難掩是
偽不昌。
舉雪竇舉古德云眼裏著沙不得耳裏著水不得
忽有箇漢信得及把得住不受人瞞祖佛言教是
什麼熱碗鳴聲便請高挂缽囊拗折柱杖管取一
員無事道人又云眼裏著得須彌山耳裏著得大
海水一般漢受人商量佛祖言教如龍得水似虎
靠山卻須挑起缽囊橫擔拄杖亦是一員無事道
人復云恁麼也不得不恁麼也不得然後沒交涉
三員無事道人中選一人為師。
拈云坐斷乾坤建立世界和光混俗各有長處且道
選那一人為師驀拈起柱杖云穿過了也。
舉陳操尚書與眾官樓上遙見數僧從遠來眾官
云數員禪客陳云不是官云焉知不是陳云待與
驗過僧至樓下陳云大德僧舉首陳云不信道不
是官罔措。
拈云陳尚書當面白拈瞞長蘆一點不得。
舉雪峰在洞山作典座一日淘米次山問淘沙去
米淘米去沙峰云沙米一時去山云大眾喫箇什
麼峰便覆卻盆山云子他日後別見人去在。
拈云雪峰秖管步步登高不覺草鞋跟斷若也正偏
宛轉敲唱俱行自是言氣相合父子相投且道洞山
不肯雪峰意在什麼處萬里無雲天有過碧潭似鏡
月難來。
舉僧問芭蕉有一人不捨生死不證涅槃師還提
攜也無蕉云山僧粗識好惡。
拈云芭蕉雖然識好惡且不能牽耕夫之牛奪飢人
之食如今若有人問長蘆便和聲打為什麼如此我
從來不識好惡。
舉大慈示眾云說得一丈不如行得一寸洞山云
說取行不得底行取說不得底雲居云行時無說
路說時無行路不行不說時合行什麼路洛浦云
行說俱不到則本分事在行說俱到則本分事無。
拈云絕是非沒蹤跡相逢不識面識面不相逢諸尊
宿各有長處如今舌頭上無十字關腳跟下無五色
線要行便行要說便說若有人問長蘆如何是要行
便行步如何是要說便說啊。
舉水潦和尚問馬大師如何是佛法大意馬祖與
一踏倒水潦豁然大悟起來呵呵大笑云百千法
門無量妙義秖向一毫頭上識得根源去。
拈云馬大師不合放過待伊起來恁麼道但問秖者
一毫從什麼處得來待伊擬議更與一踏。
舉古德云長者長法身短者短法身。
拈云且道舜若多神喚什麼作法身良久云還會麼
不可續鳧截鶴夷嶽盈壑去也。
舉布袋和尚頌云彌勒真彌勒云拶破面門分身
千百億云築著鼻孔時時示時人云高著眼時人
皆不識云當面諱卻。
拈云憨皮袋攔街截巷直是無迴避處還辨得麼腦
後見腮莫與往來。
舉趙州云至道無難唯嫌揀擇纔有語言是揀擇
是明白老僧不在明白裏是汝還護惜也無時有
僧問和尚既不在明白裏護惜箇什麼州云我亦
不知僧云既不知為什麼道不在明白裏州云問
事即得禮拜了退。
拈云者僧也如切如磋不能見機而變趙州也如琢
如磨幾乎事不解交眾中秖管道退身有分殊不知
<pb n="236"/>
盡力提持還體悉得麼焦磚打著連底凍。
舉睦州問武陵長老了即毛端吞巨海始知大地
一微塵作麼生陵云何不領話州云我不領話你
不領話。
拈云睦州武陵總道不領話其間有貪觀白浪失卻
手橈乃豎起拂子云看。
舉南泉因至莊偶莊主預備迎奉泉云老僧居常
出入不與他知何宿排辦至於如此主云昨夜土
地神報侍者便問既是大善知識為甚卻被鬼神
覷見泉云土地前更添一分供養著。
拈云長蘆則不然若見者莊主恁麼道便與捉住云
放你不得何故如此不見道來說是非者便是是非
人。

天童宏智覺禪師語錄卷二

<sarticle><article>明州天童景德禪寺宏智覺禪師語錄卷三</article></sarticle>
武林苕溪鳳山後學淨啟重編
<other>頌古</other>
世尊一日陞座文殊白槌云諦觀法王法法王法
如是世尊便下座。
一段真風見也麼綿綿化母理機梭織成古錦含春
象無奈東君漏泄何。
阿難問迦葉云世尊傳金襴外別傳何物迦葉召
阿難難應諾葉曰倒卻門前剎竿著。
影略門前倒剎竿個中消息授傳難玲瓏侍者能相
委盤走明珠珠走盤。
達磨面壁二祖斷臂。
千鄉萬里尋知己一語臨機不契梁面壁九年居少
室覓心千古累神光。
牛頭懶融禪師未見四祖百鳥銜花見四祖後花
鳥不來。
花鳥不來空過春牛頭山上懶融人自心淨故元無
作放下許多閑苦辛。
馬祖南泉玩月。
經入藏禪歸海稽首皈依合掌頂戴王老師超物外
二十年前恁麼來而今去盡閑光彩。
藥山久不陞座。
癡兒刻意止啼錢良駟追風顧影鞭雲掃長空巢月
鶴寒清入骨不成眠。
長髭曠禪師參石頭頭問甚處來師云嶺南來曰
大庾嶺頭一尊功德成就也未髭云成就久矣秖
欠點眼在曰莫要點眼麼髭云便請頭乃垂一足
髭便禮拜頭曰汝見什麼道理便禮拜髭云據某
甲所見如紅爐上一點雪。
嶺頭功德眼倦足等閒垂紅爐一點雪直下廓亡依。
龐公參石頭問云不與萬法為似者是甚麼人頭
以手掩其口豁然有省後參馬祖復問馬云待汝
吸盡西江水再向汝道士於言下頓領玄旨。
吸盡西江向汝道馬師家風不草草截流一棹破煙
寒天水同秋清渺渺。
溈山示眾云老僧百年後向山下作一頭水牯牛
左脅書五字曰溈山僧某甲此時喚作溈山僧又
是水牯牛喚作水牯牛又是溈山僧喚作甚麼即
得。
溈山水牯牛禪人聚頭咬可憐負舂人喚作嶺南獠。
溈山見劉鐵磨。
百戰功成老太平優游誰肯共爭衡玉鞭金馬閒終
日明月清風富一生。
溈山因僧問如何是露地白牛山曰叱叱僧云噉
餧何物山曰喫喫。
露地白牛起問端隨緣叱叱齒牙寒不知飲啄是何
物喫喫直教滄海乾。
<pb n="237"/>
張拙問長沙岑禪師曰百千諸佛但見其名未審
居何國土沙曰黃鶴樓崔顥題詩後秀才還曾題
也未曰未曾沙曰得閒題取一篇。
黃鶴樓前共語時白蘋紅蓼對江湄衷腸已訴無人
會惟有清風明月知。
趙州因僧辭州曰甚處去曰諸方學佛法去州豎
起拂子曰有佛處不得住無佛處急走過三千里
外逢人不得錯舉曰與麼則不去也州曰摘楊花
摘楊花。
青山不異白玉無瑕茫茫流水擾擾黃花有佛處纖
毫不立無佛處萬別千差長安路上未歸客尋溪猶
自摘楊花。
僧問趙州至道無難惟嫌揀擇是時人窠窟否州
曰曾有人問老僧直得五年分疏不下。
五年分疏不下一句元無縫罅只知推過商量誰信
分明酬價玲瓏底相知莽鹵的相訝寧可與曉事人
相罵不可共不曉事人說話。
趙州因侍者報大王來也州曰萬福大王者曰未
到在州曰又道來也。
侍者來言報大王趙州曾揖下禪床憐兒不覺傍觀
醜爭奈全身在帝鄉。
臨濟因定上座問如何是佛法大意濟下禪床擒
住打一掌便托開定佇立傍僧云定上座何不禮
拜纔拜禮忽然大悟。
不墮前後獨超古今喚回千歲夢飛出九皋禽直下
一槌光迸散斬新彈子出爐金。
僧問睦州高揖釋迦不拜彌勒時如何州曰昨日
有人問趁出了也曰和尚恐某甲不實那州曰拄
杖不在苕帚柄聊與三十。
凜凜將軍令已行八荒四海要澄清提來劍氣沖牛
斗洗蕩氛埃見太平。
僧問大隨一切眾生皮褁骨者箇眾生為甚骨褁
皮師拈艸履覆龜背上僧無語。
學道須教正眼開莫將狂解意中猜脫鞋龜上人難
會遂使攜囊特地來。
洞山首謁南泉值馬祖忌修齋次泉曰未審馬祖
還來應供否眾無對山出云待有伴即來泉曰此
子雖後生卻堪雕琢山曰莫壓良為賤。
白雲之賓青山伴位裏借功看互換無底合盤轉手
擎穿心碗子通身飯。
洞山寒暑。
裏頭看勿寒暑直下滄溟瀝得乾我道巨鼇能俯首
笑君沙際弄釣竿。
洞山因僧在延壽堂不安要見山山至僧所便問
和尚何不救取人家男女山曰你是什麼人家男
女曰某甲闡提人家男女山良久僧曰四山相逼
時如何山曰老僧亦在人家屋簷下過曰回互不
回互山曰不回互曰教某甲向什麼處去山曰粟
畬裏去僧噓一聲曰珍重便脫山以拄杖扣頭三
下曰只解與麼去不解與麼來。
只解恁麼去沙禽夜宿滄洲樹不解恁麼來石筍穿
開古路苔莫道鯤鯨無羽翼今日親從鳥道回。
洞山參興平便禮拜興曰莫禮老朽山曰禮不老
朽者興曰渠不受禮師曰渠不曾禮。
渠非老朽不禮不受威音世前毗盧頂後把定壺中
白日長觸著匣內青蛇吼良醫叮囑病人服藥不如
忌口。
神山把針次洞山問曰作甚麼神曰把針曰把針
事作麼生神曰針針相似曰二十年同行作者個
語話豈有與麼工夫神曰長老又作麼生曰如大
地火發的道理。
大地火發間不容髮南海崑崙天寒不襪祖祖相傳
一頭搕𢶍。
<pb n="238"/>
僧問青平如何是大乘平曰井索曰如何是小乘
平曰錢貫又問如何是有漏平曰笊籬曰如何是
無漏平曰木杓曰覿面相呈時如何曰分付與典
座。
笊籬木杓錢貫井索見成家風受用廓落生涯放得
信緣看佛法更于何處著不用安禪只麼從自然心
地常安樂。
唐莊宗問興化曰朕取中原獲得一寶未曾有人
酬價化曰請陛下寶看帝以兩手舒襆頭腳化曰
君王之寶誰敢酬價。
君王底事語知音天下傾誠葵藿心拈出中原無價
寶不同趙璧與燕金又云中原之寶呈興化一段光
明難定價帝業堪為萬世師金輪景御四天下。
雲蓋問石霜無人接得渠無人識得渠。
無人接得渠遺逼馬相如果來橋上也記得柱頭書
無人識得渠棋局醉樵夫回頭柯斧爛大海亦成枯。
法眼開堂次子方上座自長慶來眼舉先長慶稜
和尚偈問曰作麼生萬象之中獨露身子方舉拂
子眼曰恁麼會又爭得曰和尚尊意如何眼曰喚
甚作萬象曰古人不撥萬象眼曰萬象之中獨露
身說甚麼撥不撥子方豁然悟解。
離念見佛破塵出經現成家法誰立門庭日逐舟行
江練靜春隨草上燒痕青撥不撥聽叮嚀三徑就荒
歸便得舊年松菊尚芳馨。
僧問智門祚如何是佛智云踏破草鞋赤腳走曰
如何是佛向上事曰拄杖頭上挑日月。
智門真得祖家風放出雲門廣長舌大智如愚大巧
如拙用盡工夫參不徹莫于平地上增堆休向虛空
裏釘橛。
雪峰住庵。
雪老大開方便路低頭卻入庵中去者僧有眼恰如
盲卻被嵒頭行一步者僧好休不肯休依然依路去
悠悠元來不會雪峰意卻被嵒頭甕篢頭。
南泉在山上刈茅次有僧問南泉路向什麼處去
泉拈起鎌子曰我者鎌子是三十文錢買曰我不
問者個南泉路向什麼去泉曰我用得最快。
我者鎌子用得快當時三十文錢買南泉門下路岐
通寄語行人著精彩。
梁武帝問達磨大師如何是聖諦第一義磨云廓
然無聖帝云對朕者誰磨云不識帝不契渡江至
魏。
廓然無聖來機逕庭得非犯鼻而揮斤失不回頭而
墮甑寥寥冷坐少林默默全提正令秋清月轉霜輪
河淡斗垂夜柄繩繩衣缽付兒孫從此人天成藥病。
東印土國王請二十七祖般若多羅齋王問云何
不看經祖云貧道入息不居陰界出息不涉眾緣
常轉如是經百千萬億卷。
雲犀玩月燦含暉木馬遊春駿不羈眉底一雙寒碧
眼看經那到透牛皮明白心超曠劫英雄力破重圍
玅圓樞口轉靈機寒山忘卻來時路拾得相將攜手
歸。
世尊與眾行手指地云此處宜建梵剎帝釋將一
莖草插于地上云建梵剎已竟世尊微笑。
百草頭上無邊春信手拈來用得親丈六金身功德
聚等閒攜手入紅塵塵中能作主化外自來賓觸處
生涯隨分足未嫌伎倆不如人。
僧問青源如何是佛法大意源云廬陵米作麼生
價。
太平治業無象野老家風至淳只管村歌社舞那知
舜德堯仁。
僧問馬祖離四句絕百非請師直指西來意祖云
我今日勞倦不能為汝說問取智藏去僧問藏藏
云何不問和尚僧云和尚教來問藏云我今日頭
<pb n="239"/>
痛不能為汝說問取海兄去僧問海海云我到者
裏不會僧舉似馬祖祖云藏頭白海頭黑。
藥之作病鑑乎前聖病之作醫必也其誰白頭黑頭
兮克家之子有句無句兮截流之機堂堂坐斷舌頭
路應笑毗耶老古錐。
百丈上堂常有一老人聽法大眾散去一日不去
丈問立者何人老云某甲於過去迦葉佛時曾住
此山有學人問大修行底人還落因果也無對他
道不落因果墮野狐身五百生今請和尚代一轉
語丈云不昧因果老人言下大悟。
一尺水一丈波五百生前不奈何不落不昧商量也
依前撞入葛藤窩阿呵呵會也麼若是你洒洒落落
不妨我哆哆和和神歌社舞自成曲拍手其間唱哩
囉。
南泉一日兩堂爭貓泉提起貓云道得即不斬眾
無對泉斬貓為兩段南泉舉問趙州州脫鞋戴出
泉云子在救得貓兒。
兩堂雲水盡分拏王老師能驗正邪利刀斬斷俱忘
像千古令人愛作家此道未喪知音可嘉鑿山透海
兮唯遵大禹鍊石補天兮獨賢女媧趙州老有生涯
草鞋頭戴較些些異中來也還明鑑只個真金不混
沙。
臺山路上有一婆子凡有僧問臺山路向什麼處
去婆云驀直去僧纔行婆云好個阿師又恁麼去
僧舉似趙州州云待與勘過州云臺山路向什麼
處去婆云驀直去州便行婆云好個阿師又恁麼
去州上堂我與汝勘破婆子了也。
年老成精不謬傳趙州古佛嗣南泉刳龜喪命因圖
象良駟追風累纏牽勘破了老婆禪說向人前不直
錢。
雲門大師云光不透脫有兩般病一切處不明面
前有物是一透得一切法空隱隱地似有個物相
似亦是光不透脫又法身亦有兩般病得到法身
為法執不忘己見猶存墮在法身邊是一直饒透
得放過即不可子細點檢將來有甚氣息亦是病。
森羅萬象許崢嶸透脫無方礙眼睛掃彼門庭誰有
力隱人胸次自成情船橫野渡涵秋碧棹入蘆花照
雪明串錦老漁懷舊市飄飄一葉浪頭行。
地藏問修山主甚處來修云南方來藏云南方近
日佛法如何修云商量浩浩地藏云爭如我者裏
種田博飯喫修云爭奈三界何藏云你喚什麼作
三界。
宗說般般盡強為流傳耳口便支離種田博飯家常
事不是飽參人不知參飽明知無所求子房終不貴
封侯忘機歸去同魚鳥濯足滄浪煙水秋。
臨濟將示滅囑三聖云吾遷化後不得滅卻吾正
法眼藏聖云爭敢滅卻和尚正法眼藏濟云忽有
人問汝作麼生對聖便喝濟云誰知吾正法眼藏
向者瞎驢邊滅卻。
信衣半夜付盧能攪攪黃梅七百僧心心相印祖祖
傳燈夷平海岳變化鯤鯨只個名言難比擬大都手
段解翻騰。
廓侍者問德山從上諸聖向什麼處去山云作麼
作麼廓云敕點飛龍＆unrec;跛鱉出頭來山便休去來
日山浴出同過茶山撫廓背一下廓云者老漢今
日方始瞥地山又休去。
覿面來時作者知可中石火電光遲輸機謀主有深
意欺敵兵家無遠思發必中更瞞誰腦後見腮兮人
難觸犯眉底著眼兮渠得便宜。
溈山問仰山甚處來仰云田中來山云田中多少
人仰插下鍬又手而立山云南山大有人刈茆仰
拈鍬便行。
老覺情多念子孫而今慚愧起家門是須記取南山
<pb n="240"/>
語鏤骨銘肌共報恩。
麻谷持錫到章敬遶床三匝振錫一下卓然而立
敬云是是師著語云錯谷又到南泉遶床三匝振
錫一下卓然而立泉云不是不是師著語云錯谷
云章敬道是和尚為甚道不是泉云章敬是是汝
不是此是風力所轉終成敗壞。
是與不是好看裷䙡似抑似揚難兄難弟縱也彼既
臨時奪也我何特地金錫一振太孤摽繩床三匝閑
遊戲叢林擾擾是非生想像髑髏前見鬼。
法眼問修山主毫釐有差天地懸隔汝作麼生會
修云毫釐有差天地懸隔眼云恁麼又爭得修云
某只如此和尚如何眼云毫釐有差天地懸隔修
便禮拜。
秤頭蠅坐便欹傾萬世權衡照不平斤兩錙銖見端
的終歸輸我定盤星。
僧問趙州狗子還有佛性也無州云有僧云既有
為甚撞入者皮袋州云為他知而故犯又僧問狗
子還有佛性也無州云無僧云一切眾生皆有佛
性狗子因甚卻無州云為伊有業識在。
狗子佛性有狗子佛性無直鉤元釣負命魚逐氣尋
香雲水客嘈嘈雜雜作分疏平展演大鋪舒莫怪儂
家不慎初指點瑕疵還奪壁秦王不識藺相如。
地藏問法眼上座何往眼云迤邐行腳藏云行腳
事作麼生眼云不知藏云不知最親切眼乃豁然
大悟。
而今參飽似當時脫盡廉纖到不如任短任長休剪
綴隨高隨下自平持家門豐儉臨時用田地優游信
步移三十年前行腳事分明辜負一雙眉。
雲巖掃地道吾云太區區生巖云須知有不區區
者吾云恁麼則有第二月巖提起掃帚云者箇是
第幾月吾便休去玄沙云正是第二月雲門云奴
見婢慇懃。
借來聊爾了門頭得用隨宜即便休象骨嵒前弄蛇
手兒時做處老知羞。
巖頭到德山跨門便問是凡是聖山便喝頭禮拜
洞山聞云若不是奯公大難承當頭云洞山老漢
不識好惡我當時一手抬一手搦。
挫來機總權柄事有必行之威國有不犯之令賓尚
奉而主驕君忌諫而臣佞底意巖頭問德山一抬一
搦看心行。
魯祖凡見僧來便面壁南泉聞云我尋常向他道
空劫已前承當佛未出世時會取尚不得一個半
個他恁麼驢年去。
淡中有味妙超情謂綿綿若存兮象先兀兀如愚兮
道貴玉琢文以喪淳珠在淵而自媚十分爽氣兮清
摩暑秋一片閑雲兮遠分天水。
雪峰示眾云南山有條鱉鼻蛇汝等諸人切須好
看長慶云今日堂中大有人喪身失命僧舉似玄
沙沙云須是稜兄始得然雖如是我即不與麼僧
云和尚作麼生沙云用南山作麼雲門以拄杖攛
向雪峰面前作怕勢。
玄沙太剛長慶少勇南山鱉鼻死無用風雲際會頭
角生果見韶陽下手弄下手弄激電光中看變動在
我也能呼能遣在彼也有擒有縱底事如今付阿誰
冷口傷人不知痛。
鹽官一日喚侍者與我過犀牛扇子來者云扇子
破也官云扇子既破還我犀牛兒來者無對資福
畫一圓相於中書一牛字。
扇子破索犀牛棬攣中字有來由誰知桂轂千年魄
妙作通明一點秋。
仰山指雪獅子云還有過此色者麼雲門云當時
便與推倒雪竇云只解推倒不解扶起。
一倒一起雪庭獅子慎於犯而懷仁勇於為而見義
<pb n="241"/>
清光照眼似迷家明白轉身還墮位衲僧家了無寄
同死同生何彼何此暖信破梅兮春到寒枝涼飆脫
葉兮秋澄潦水。
法眼一手指簾二僧同去捲簾眼云一得一失。
松直棘曲鶴長鳧短羲皇世人俱忘治亂其安也潛
龍在淵其逸也翔鳥脫絆無何祖禰西來裏許得失
相半蓬隨風而轉空船截流而到岸個中伶俐衲僧
看取清涼手段。
僧問護國鶴立枯松時如何國云地下底一場懡
㦬僧云滴水滴凍時如何國云日出時一場懡㦬
僧云會昌沙汰護法善神向甚麼處去國云三門
頭兩個一場懡㦬。
壯士稜稜鬢未秋男兒不憤不封侯翻思清白傳家
客洗耳溪邊不飲牛。
風穴郢州衙內上堂云祖師心印狀似鐵牛之機
去即印住住即印破只如不去不住印即是不印
即是盧陂長老出問某有鐵牛之機請師不搭印
穴云慣釣鯨鯢沉巨浸卻嗟蛙步𩥇泥沙陂佇思
穴喝云長老何不進語陂擬議穴打一拂子云還
記得話頭麼陂擬開口穴又打牧主云佛法與王
法一般穴云見個甚麼主云當斷不斷反招其亂
穴下座。
鐵牛之機印住印破透出毘盧頂上行卻來化佛舌
頭坐風穴當衡盧陂負墮棒頭喝下電光石火歷歷
分明珠在盤眨起眉毛還蹉過。
僧問大隨劫火洞然大千俱壞未審者個壞不壞
隨云壞僧云恁麼則隨他去隨云隨他去僧問龍
濟劫火洞然大千俱壞未審者個壞不壞濟云不
壞僧云為什麼不壞濟云為同大千。
壞不壞隨他去也大千界句裏了無鉤鎖機腳頭多
被葛藤礙會不會分明底事丁寧戒知心拈出勿商
量輸我當行相買賣。
雲門垂語云古佛與露柱杖交是第幾機自代云
南山起雲北山下雨。
一道神光初不覆藏超見緣也是而無是出情量也
當而無當巖花之粉兮蜂房成蜜野草之滋兮麝臍
作香隨類三尺一丈六明明觸處露堂堂。
仰山問僧甚處人僧云幽州人山云汝還思彼中
麼僧云常思山云能思是心所思是境彼中山河
大地樓臺殿閣人畜等物反思底心還有許多般
麼僧云某甲到者裏總不見有山云信位即是人
位未是僧云莫別有指示否山云別有別無即不
中據汝見處只得一玄得坐披衣向後自看。
無外而容無礙而沖門墻岸岸關鎖重重酒常酣而
臥客飯雖飽而頹農突出虛空兮風搏妙翅踏翻滄
海兮雷送遊龍。
三聖問雪峰透網金鱗未審以何為食峰云待汝
出網來即向汝道聖云一千五百人善知識話頭
也不識峰云老僧住持事繁。
浪級初昇雲雷相送騰躍稜稜看大用燒尾分明度
禹門華鱗未肯淹虀瓮老成人不驚眾慣臨大敵初
無恐泛泛端如五兩輕堆堆何啻千鈞重高名四海
復誰同介立八風吹不動。
洛浦參夾山山云雞棲鳳巢非其同類浦云自遠
趨風乞師一接山云目前無闍黎此間無老僧浦
便喝山云住住且莫草草匆匆須知雲月是同溪
山各異截斷天下人舌頭即不無爭教無舌人解
語浦無對山便打。
搖頭擺尾赤稍鱗徹底無依解轉身截斷舌頭饒有
術拽回鼻孔妙通神夜明簾外兮風月如晝枯木嵒
前兮花卉長春無舌人無舌人正令全提一句親獨
步寰中明了了任從天下樂忻忻。
馬祖不安院主問和尚近日尊侯如何祖云日面
<pb n="242"/>
佛月面佛。
日面月面星流電卷鏡對象而無私珠在盤而自轉
君不見鉗鎚前百鍊之金刀尺下一機之絹。
溈山問仰山忽有一人問一切眾生但有業茫茫
無本可據子作麼生驗仰云若有僧來即召云某
甲僧回首乃云是什麼待伊擬議向他道非唯業
識茫茫亦乃無本可據山云善哉善哉。
一喚回頭識我否依稀蘿月又成鉤千金之子纔流
落漠漠窮途有許愁。
臨濟示眾云有一無位真人常在面門出入初心
未證據者看僧問如何是無位真人濟下禪床擒
住僧擬議濟托開云無位真人是什麼乾屎橛。
迷悟相返妙傳而簡春折百花兮一吹力回九牛兮
一挽無奈泥沙撥不開分明塞斷甘泉眼忽然突出
四橫流復云險。
雲門問乾峰請師答話峰云到老僧也未門云恁
麼則某甲在遲峰云恁麼那恁麼那門云將謂候
白更有候黑。
弦筈相銜網珠相對發百中而箭箭不虛攝眾景而
光光無礙得言句之總持住遊戲之三昧妙其間也
宛轉偏圓必如是也縱橫自在。
洛浦臨終示眾云今有一事問你諸人者箇若是
即頭上安頭若道不是斬頭覓活首座云青山常
舉足白日不挑燈浦云是什麼時節作者個說話
彥從云去此二途請師不問浦云未在更道從云
某甲道不盡浦云我不管你道盡道不盡從云某
甲無侍者祇對和尚浦休去至晚喚從上座今日
祇對甚有來由合體得先師道目前無法意在目
前他不是目前法非耳目所到且道那句是賓那
句是主若揀得出分付缽袋子從云不會浦喝云
苦哉苦哉僧云和尚尊意如何浦云慈舟不棹清
波上劍峽徒勞放木鵝。
餌雲鉤月釣清津年老心孤未得鱗一曲離騷歸去
後汨羅江上獨醒人。
僧問忠國師如何是本身盧舍那忠云與我過淨
瓶來僧將淨瓶到忠云卻安舊處僧復問如何是
本身盧舍那忠云古佛過去久矣。
鳥之行空魚之在水江湖相忘雲天得志擬心一絲
對面千里知恩報恩人間幾幾。
羅山問巖頭起滅不停時如何頭咄云是誰起滅。
斫斷老葛藤打破狐窩窟豹披霧而變文龍乘雷雨
換骨咄起滅紛紛是何物。
僧問興陽剖和尚娑竭出海乾坤震覿面相呈事
如何陽云妙翅鳥王當宇宙個中誰是出頭人僧
云忽遇出頭時又作麼生陽云似鶻提鳩君不信
御樓前驗始知真僧云恁麼則叉手當胸退身三
步陽云須彌座下烏龜子莫待重教點額回。
絲綸降號令分寰中天子塞外將軍不待雷驚出蟄
那知風遏雲行機底連綿兮自有金針玉線印前恢
廓兮元無鳥篆蟲文。
圓覺經云居一切時不起妄念於諸妄心亦不息
滅住妄想境不加了知於無了知不辨真實。
巍巍堂堂磊磊落落鬧處刺頭穩處下腳腳下線斷
我自由鼻端泥盡君休斲莫動著千年故紙中合藥。
德山上堂云及盡去也直得三世諸佛口挂壁上
猶有一人呵呵大笑若識此人參學事畢。
收把斷襟喉風磨雲拭水冷天秋錦鱗莫謂無滋味
釣盡滄浪月一鉤。
僧問趙州如何是祖師西來意州云庭前柏樹子。
岸眉橫雪河目含秋海口鼓浪航舌駕流撥亂之手
太平之籌老趙州老趙州攪攪叢林卒未休徒費工
夫也造車合轍本無伎倆也塞壑填溝。
維摩詰問文殊師利何等是菩薩入不二法門殊
<pb n="243"/>
云如我意者於一切法無言無說無示無識離諸
問答是為入不二法門於是文殊問維摩我等各
自說己仁者當說何等是菩薩入不二法門維摩
默然。
曼殊問疾老毘耶不二門開看作家玟表粹中誰賞
鑑忘前失後莫咨嗟區區投璞兮楚庭臏士燦燦報
珠兮隋城斷蛇休點破絕疵瑕俗氣渾無卻較些。
洞山供養雲巖真舉前邈真話僧問雲巖只者是
意旨如何山云我當時幾錯會先師意僧云未審
雲巖還知有也無山云若不知有爭解恁麼道若
知有爭肯恁麼道。
爭解恁麼道五更雞唱家林曉爭肯恁麼道千年鶴
宿雲松老寶鑑澄明驗正偏玉機轉側看兼到門風
大振兮規步綿綿父子變通兮聲光浩浩。
南泉示眾云三世諸佛不知有黧奴白牯卻知有。
跛跛挈挈㲯㲯毿毿百不可取一無所堪默默自知
心地穩騰騰誰謂肚皮憨普周沙界渾成飯鼻孔纍
垂信飽參。
進山主問修山主云明知生是不生之法為什麼
被生死之所流轉修云筍畢竟成竹如今作篾使
還得麼進云汝向後自悟去在修云某只如此上
座如何進云者個是監院房那個是典座房修禮
拜。
豁落忘依高閑不羈家邦平貼到人稀些些力量分
階級蕩蕩身心絕是非是非絕介立大方無軌轍。
翠巖示眾云一夏已來為兄弟說話看翠巖眉毛
在麼保福云作賊人心虛長慶云生也雲門云關。
作賊心過人膽歷歷縱橫對機感保福雲門也垂鼻
欺唇翠巖長慶也修眉過眼杜禪和有何限剛道意
句一齊鏟埋沒自己也飲氣吞聲帶累先宗也面墻
擔板。
仰山問中邑如何是佛性義邑云我與你說個譬
喻如室有六窗中安一獮猴外有人喚狌狌獼猴
即應如是六窗俱喚俱應仰云只如獼猴睡時又
作麼生邑下禪床把手云狌狌我與你相見了也。
凍眠雪屋歲摧頹窈窕蘿門夜不開寒稿園林看變
態春風吹起律筒灰。
僧問曹山靈衣不挂時如何山云曹山今日孝滿
僧云孝滿後如何山云曹山好顛酒。
清白門庭絕四鄰長年關掃不容塵光明轉處傾殘
月爻象分時卻建寅新孝滿便逢春醉步狂歌任墮
巾散髮夷猶誰管係太平無事酒顛人。
僧問法眼承教有言從無住本立一切法如何是
無住本眼云形興未質名起未名。
沒蹤跡斷消息白雲無根清風何色散乾蓋而非心
持坤輿而有力洞千古之淵源造萬象之模則剎塵
道會也處處普賢樓閣門開也頭頭彌勒。
瑞巖問巖頭如何是本常理頭云動也巖云動時
如何頭云不見本常理巖佇思頭云肯即未脫根
塵不肯永沉生死。
圓珠不穴大璞不琢道人所貴無稜角拈卻肯路根
塵空脫體無依活卓卓。
首山示眾云第一句薦得與佛祖為師第二句薦
得與人天為師第三句薦得自救不了僧云和尚
是第幾句薦得山云月落三更穿市過。
佛祖髑髏穿一串宮漏沉沉密傳箭人天機要發千
鈞雲陣輝輝急飛電個中人看轉變遇賤則貴貴則
賤得珠罔象兮至道綿綿游刃亡羊兮赤心片片。
僧問仰山和尚還識字否山云隨分僧乃右旋一
匝云是什麼字山於地上書一十字僧左旋一匝
云是什麼字山改十字為卍字僧畫一圓相以兩
手托如修羅掌日月勢云是什麼字山畫一圓相
圍卻卍字僧作樓至勢山云如是如是善自護持。
<pb n="244"/>
道環之虛靡盈空印之字未形妙運天輪地軸密羅
武緯文經放開捏聚獨立周行機發玄樞兮青天激
電眼含紫光兮白日見星。
僧問雲門如何是超佛越祖之談門云餬餅。
餬餅云超佛祖談句中無味若為參衲僧一日如知
飽方見雲門面不慚。
長沙令僧問會和尚未見南泉時如何會良久僧
云見後如何會云不可別有僧回舉似長沙沙云
百尺竿頭坐底人雖然得入未為真百尺竿頭須
進步十方沙界是全身僧云百尺竿頭如何進步
沙云朗州山澧州水僧云不會沙云四海五湖王
化裏。
玉人夢破一聲雞轉盻生涯色色齊有信風雷催出
蟄無言桃李自成蹊及時節力耕犁誰怕春疇沒脛
泥。
龍牙問翠微如何是祖師西來意微云與我過禪
板來牙取禪板與微微接得便打牙云打即任打
要且無祖師西來意又問臨濟如何是祖師西來
意濟云與我過蒲團來牙取蒲團與濟濟接得蒲
團便打牙云打即任打要且無祖師西來意。
蒲團禪板對龍牙何事當機不作家未意成褫明目
下恐將流落在天涯虛空那挂劍星漢卻浮槎不萌
草解藏香象無底藍能著活蛇今日江湖何障礙通
方津渡有船車。
玄沙到蒲田縣百戲迎之次日問小塘長老昨日
許多喧鬧向甚麼處去小塘提起袈裟角沙云料
掉沒交涉。
夜壑藏舟澄源著棹龍魚未知水為命折箸不妨聊
一攪玄沙師小塘老函蓋箭鋒探竿影草潛縮也老
龜巢蓮游戲也華鱗弄藻。
雲門云聞聲悟道見色明心觀音菩薩將錢來買
餬餅放下卻是饅頭。
出門躍馬掃攙搶萬國煙塵自肅清十二處忘閑影
響三千界放淨光明。
溈山問道吾甚處來吾云看病來山云有幾人病
吾云有病者有不病者山云不病者莫是智頭陀
麼吾云病與不病總不干他事速道山云道得也
與他沒交涉。
妙藥何曾過口神醫莫能捉手若存也渠本非無至
虛也渠本非有不滅而生不亡而壽全超威音之前
獨步劫空之後成平也天蓋地擎運轉也烏飛兔走。
俱胝和尚凡有所問只豎一指。
俱胝老子指頭禪三十年來用不殘信有道人方外
術了無俗物眼前看所得甚簡施設彌寬大千剎海
飲毫端鱗龍無限落誰手珍重任公把釣竿師復豎
起一指云看。
肅宗帝問忠國師百年後所須何物師云與老僧
作個無縫塔帝曰請師塔樣師良久會麼帝曰不
會師云吾有付法弟子耽源卻諳此事請詔問之
師遷化後帝詔耽源問此意如何源云湘之南潭
之北中有黃金充一國無影樹下合同船琉璃殿
上無知識。
孤迥迥圓陀陀眼力盡處高峨峨月落潭空夜色重
雲收山瘦秋容多八卦位正五行氣和身先在裏見
來麼南陽父子兮恰似知有西竺佛祖兮無如奈何。
臨濟問黃檗如何是佛法的的大意檗便打如是
三度乃辭檗見大愚愚問甚麼處來濟云黃檗來
愚云黃檗有何言句濟云某三問佛法的的大意
三度喫棒不知有過無過愚云黃檗恁麼老婆心
切為你得徹困在更來問有過無過濟於言下大
悟。
九苞之雛千里之駒真風度籥靈機發樞劈面來時
飛電急迷雲破處太陽孤捋虎鬚見也無個是雄雄
<pb n="245"/>
大丈夫。
楞嚴經云吾不見時何不見吾不見之處若見不
見自然非彼不見之相若不見吾不見之地自然
非物云何非汝。
滄海瀝乾太虛充滿衲僧鼻孔長古佛舌頭短珠絲
度九曲玉機纔一轉直下相逢誰識渠始信斯人不
合伴。
洞山价禪師解夏上堂云初秋夏末兄弟或東或
西直須向萬里無寸草處去良久云秖如萬里無
寸草處又作麼生顧視左右云欲知此事直須枯
木上生花方與他合石霜云出門便是草明安云
直得不出門亦是草漫漫。
草漫漫門裏門外君自看荊棘林中下腳易夜明簾
外轉身難看看幾何般且隨老木同寒瘠將逐春風
入燒瘢。
仰山夢往彌勒所居第二座尊者白云今日當第
二座說法山起白椎云摩訶衍法離四句絕百非
謹白。
夢中擁衲參耆舊列聖森森坐其右當仁不讓楗椎
鳴說法無畏獅子吼心意如海膽量如斗鮫目淚流
蚌腸珠剖譫語誰知泄我機龐眉應笑揚家醜離四
句絕百非馬師父子病休醫。
陸亙大夫語南泉云肇法師道天地同根萬物一
體也甚奇怪泉指花云大夫時人見此一株花如
夢相似。
照徹離微造化根紛紛出沒見其門游神劫外問何
有著眼身前知妙存虎嘯蕭蕭嵒吹作龍吟冉冉洞
雲昏南泉點破時人夢要識堂堂補處尊。
雲門垂語云乾坤之內宇宙之間中有一寶秘在
形山拈燈籠來佛殿裏將三門來燈籠上。
收卷餘懷厭事華歸來何處是生涯爛柯樵子疑無
路挂樹壺公妙有家夜水金波浮桂影秋風雪陣擁
蘆花寒魚著底不吞餌興盡清歌卻轉槎。
魯祖問南泉摩尼珠人不識如來藏裏親收得如
何是藏泉云王老師與汝往來者是祖云不往來
者泉云亦是藏祖云如何是珠泉召云師祖祖應
喏泉云去汝不會我語。
別是非明得喪應之心指諸掌往來不往來只者俱
是藏輪王賞之有功黃帝得之罔象轉樞機能伎倆
明眼衲僧莫鹵莽。
洞山不安僧問和尚病還有不病者麼山云有僧
云不病者還看和尚否山云老僧看他有分僧云
和尚看他是如何山云則不見有病。
卸卻臭皮袋拈轉赤肉團當頭鼻孔正直下髑髏乾
老醫不見從來癖少子相看向近難野水瘦時秋潦
退白雲斷處舊山寒須勦絕莫瞞盰轉盡無功伊就
位孤標不與汝同盤。
臨濟問院主甚處來主云州中糶黃米來濟云糶
得盡麼主云糶得盡濟以拄杖一畫云還糶得者
箇麼主方喝濟便打次典座至濟舉前話座云院
主不會和尚意濟云你又作麼生座便禮拜濟亦
打。
臨濟全機格調高棒頭有眼辨秋毫掃除狐兔家風
峻變化魚龍電火燒活人劍殺人刀倚天照雪利吹
毛一等令行滋味別十分痛處是誰遭。
石霜遷化眾請堂中首座接續住持九峰不肯乃
云待某問過若會先師意如先師侍奉問首座云
先師道休去歇去一念萬年去寒灰枯木去古廟
香爐去一條白練去且道明什麼邊事座云明一
色邊事峰云恁麼則未會先師意在座云你不肯
我那裝香來座乃燒香云我若不會先師意香煙
起處脫去不得言訖便坐脫峰乃撫背云坐脫立
亡則不無先師意未會在。
<pb n="246"/>
石霜一宗親傳九峰香煙脫去正脈難通月巢鶴作
千年夢雪屋人迷一色功坐斷十方猶點額密移一
步看飛龍。
僧問瑯琊覺和尚清淨本然云何忽生山河大地
覺云清淨本然云何忽生山河大地僧有省。
是有不有翻手覆手瑯琊山裏人不落瞿曇後。
僧問雲門殺父殺母向佛前懺悔殺佛殺祖向甚
麼懺悔門云露。
露超宗越祖人言渠爇返魂香我道伊撾塗毒鼓。
雲門缽裏飯桶裏水。
缽裏飯桶裏水開口見膽求知己擬思便落二三機
對面忽成千萬里韶陽師較些子斷金之義兮誰與
相共匪石之心兮獨能如此。
僧問雲門不起一念還有過也無門云須彌山。
不起一念須彌山韶陽法施意非慳肯來兩手相分
付擬去千尋不可攀滄海闊白雲閒莫將毫髮著其
間假雞聲韻難瞞我未肯模糊放過關。
趙州狗子佛性。
趙州道有趙州道無狗子佛性天下分疏面赤不如
語直心真必定言粗七百甲子老禪伯驢糞逢人換
眼珠。
五位正偏。
正中偏霽碧星河冷浸天夜半木童敲月戶暗中驚
破玉人眠。
偏中正海雲依約神僊頂婦人鬢髮白垂絲羞對秦
臺寒照影。
正中來月夜長鯨蛻甲開大背摩天振雲翼翔遊鳥
道類難該。
兼中至覿面不須相忌諱風化無傷的意玄光中有
路天然異。
兼中到斗柄橫斜天未曉鶴夢初醒露葉寒舊巢飛
出雲松倒。
四借頌。
借功明位。
蘋末風休夜未央水天虛碧共秋光月船不犯東西
岸須信篙人用意良。
借位明功。
六戶虛通路不迷太陽影裏不當機縱橫妙展無私
化捨情行從鳥道歸。
借借不借借。
識盡甘辛百草頭鼻無繩索得優游不知有去成知
有始信南泉喚作牛。
全超不借借。
霜重風嚴景寂寥玉關金鎖手慵敲寒松盡夜無虛
籟老鶴移棲空月巢。
四賓主頌。
主看賓。
御樓吹角玉街明金馬將軍出禁城閫外化權良有
準不傷風物致昇平。
賓看主。
不戀經商利萬金曉來古路問家音分明報得尊人
健爭奈難平喜懼心。
主看主。
不動金輪萬德全宸臺含月未排班當頭諱字寰中
禁誰敢依稀犯聖顏。
賓看賓。
平生心事結眉頭滿目風埃鬢已秋大抵出門無伎
倆奈何今日路窮愁。
內三種蘆花（著語云不拘兩岸淺中淺獨處一林高更高）。
一種蘆花　一色到頭純素白二邊不許落青黃。
二種蘆花　不與閑花為比並獨超野艸自尊高。
三種蘆花　青山綠水常為伴清風明月夜為鄰。
蘆花一色遍汀洲豈落青黃煙水秋兩岸不隨風擺
<pb n="247"/>
動二邊那肯逐波流。
外三種蘆花（著語云隨處皆明白狂風吹動飄）。
白馬蘆花　轉身景物元無異回首家山總一般（用）。
明月蘆花　出處溪山各異歸來雲月同途（有照）。
雪壓蘆花　動轉平常坦坦橫斜本分如如。
施為動轉自超群不與尋常有比倫月下風前但明
白任從搖動拂埃塵。

天童宏智覺禪師語錄卷三

<sarticle><article>明州天童景德禪寺宏智覺禪師語錄卷四</article></sarticle>
武林苕溪鳳山後學淨啟重編
<other>機緣</other>
僧問一絲不著時如何師曰合同船子並頭行曰其
中事作麼生師曰快刀快斧斫不入問布袋頭開時
如何師曰一任填溝塞壑問清虛之理畢竟無身時
如何師曰文彩未痕初消息難傳際曰一步密移玄
路轉通身放下劫壺空師曰誕生就父時合體無遺
照曰理既如是事作麼生師曰歷歷纔回分化事十
方機應又何妨曰恁麼則塵塵皆現本來身去也師
曰透一切色超一切心曰如理如事又作麼生師曰
路逢死蛇莫打殺無底籃子盛將歸曰入市能長嘯
歸家著短衫師曰木人嶺上歌石女溪邊舞。
僧問如何是正中偏師曰雲散長空後虛堂夜月明
如何是偏中正師曰白髮老婆羞看鏡如何是正中
來師曰霜眉雪鬢火中出堂堂終不落今時如何是
兼中至師曰大用現前不存軌則如何是兼中到師
曰夜明簾外排班早空王殿上絕知音。
僧問如何是君師曰日月光天德山河壯帝居如何
是臣師曰腰懸三尺劍策佐一人安如何是臣向君
師曰葵藿有時終向日江河無水不朝東如何是君
視臣師曰鳳輦離天闕殷勤訪子陵如何是君臣道
合師曰萬民歌聖德千載印凌煙。
問如何是識自宗師曰纔擬議時萬水千山拂袖便
行如何是死中活師曰寒灰發燄枯木芬芳如何是
活中死師曰貪尋言語路喪卻本來人如何是不落
死活師曰月船不犯東西岸須信篙人用意良如何
是背捨師曰掃蕩聖凡纖塵不立如何是不背捨師
曰披毛戴角拽擺拖犁如何是活人劍師曰放行瓦
礫生光如何是殺人刀師曰把定乾坤失色如何是
平常師曰如常恰似秋風至無意涼人人自涼如何
是利道拔生師曰剪除腳下線指出髻中珠如何是
言無過失師曰是非一色出乎口舌上何須辨阿余
如何是透脫師曰腳跟截斷紅絲線天上人間自在
飛如何是透脫不透脫師曰雖然打破玉團子卻撒
黃金在眼中如何是稱揚師曰萬籟有心聞不得孤
嵒無耳卻知音如何是降句師曰閉口牢藏舌安身
第一方如何是方入圓師曰縱橫得妙左右逢源。
<other>四轉靈機</other>
未轉靈機　師曰月巢鶴作千年夢雪屋人迷一色
功。
了忘擔荷　師曰湛寂疑然分雪路坐斷乾坤大地
身。
機雖轉紐　師曰一步密移玄路轉全身透出劫壺
中。
印未成紋　師曰威音那畔雖尊貴認著依前亦是
非。
靈機密運　師曰位裏轉身玄路穩暗機行處不同
初。
印已成紋　師曰機絲不掛梭頭事不犯清波意自
殊。
寶印當風　師曰通身無景像遍界不曾藏。
迥超文彩　師曰莫行玄處路功盡合平常。
<pb n="248"/>

<other>崇先真歇了禪師塔銘</other>
夫道詣於大同性成乎圓通無住而住不空而空東
西三十三傳默合符節信不私而公也佛吞三世經
破微塵發自己之光明得衲僧之機用根境平出行
履自然天地之默成陰陽之化光四時之氣備萬彙
之慈等祖龕燈活緇園律溫持法柄荷佛擔力抗魔
外身任艱難悟空禪師其人也師諱清了道號真歇
姓雍左綿安昌人兒時抱持入寺見佛喜動眉目人
咸異之十一歲依聖果寺清俊出家業法華經更七
年榮試得度具戒已之成都大慈寺聆圓覺金剛起
信等經論之講領略大意便登峨嵋禮普賢大士東
行出蜀道過瀘南郡建崇寧寺遮留之師曰鯤鵬時
節詎草草耶下瞿塘轉灩澦出荊楚歷沔漢投鄧之
丹霞山淳禪師之席一日入室霞問如何是空劫以
前自己師擬進語霞與一掌師豁然開悟翼日霞示
妙密詰其證詣猶珠之影隨谷之響答也北遊五臺
禮文殊大士已而至京師禪講名席俱扣摭焉浮汴
而下時祖照禪師住儀真長蘆龍象之眾蹴踏萬指
師投其中英俊相親駸駸殆半延為侍者踰年而罷
以轉物寮待之舉分座入室師默遁去祖照以偈招
之復回秉拂叢林老成趨門折節命為首座政和八
年祖照退院夜夢人告曰蜀僧當代公既寤疑曰佛
果耶佛眼耶未幾再請主之宣和三年祖照病復命
師為第一坐病甚退院四年秋七月經制使陳公請
師補處五年夏至居雲堂千七百僧五月開堂嗣法
淳和尚六月江風駕潮漫田殆無穫矣師陞堂告眾
安坐勿憂八月祖照遷化師行喪以師禮十月躬行
乞食六年二月告還撾鼓出所得供須有羨問津指
源燭幽汲深踰七載建炎二年六月退院八月絕錢
塘如明之梅岑禮觀音大士海山七百餘家一聞教
音俱棄漁業計日活千萬億命四年過我結制五月
天台國清寺三請三辭八月為鴈蕩之遊十月客天
封寺受福唐雪峰請十一月入院雲水之儔復過長
蘆之數檀信趨施歲用舒裕閩中佛剎自古禪居深
林遠壑樓觀相望主盟之人悉舉江湖有道尊宿一
洗故習紹興五年退居東庵六年七月四明阿育王
山廣利席虛奉旨請師寺之曠敗未易料理齊鼓不
伐晝突不黔逋負幾二十萬人悉為憂師十月入寺
井邑林野喜聞師來遠親近鄰扶老攜幼肩踵相摩
舳艫相銜師入席始溫償逋十之八九七年駐驆建
康韶師住蔣山且行且辭疾七上乃允八年溫之龍
翔興慶二院合額禪居詔師主之四月入院陞堂小
參安集來眾東西兩址潮漲限之築堤抗護南北隆
衍建三門大殿法堂方丈翼以故屋金穀竹木循乞
得之一寺雙塔玉巧幻出屹然江上圖繪以進賜田
千畝法食厭滿乃專佛祖職事十五年二月乞就閒
四月詔師住臨安徑山五月入院僧踰千缽常住素
薄行丐以供二十年二月以疾乞歸長蘆二十一年
敕建崇先顯孝禪院成詔師主席六月入院暑行疾
作九月壬子慈寧太后詣寺師力疾開堂垂箔聽法
問荅提唱一席光耀賜金襴袈裟銀絹等物癸亥疾
弗瘳甲子宣醫乃少間慈寧宮賜錢修建水陸法會
丁卯十月朔旦中使候問從容而別須臾呼首座曰
吾今行矣瞑目跏趺而逝龕留八夕慈寧宮降香賜
幣以侑齋祭卜院西桃花塢建塔以瘞全身越壬午
入塔送龕之人彌滿原野痛心隕涕皆有祖華彫零
禪林寒瘁之歎二十三年八月勒諡悟空禪師靜照
之塔師儀相頎長初臞後腴眉目疏秀神宇靜深舉
動超遙雲行鶴立影響觸受鑑淨谷虛其量容機活
警敏用神律身以嚴不苟於行己格言而簡不倦于
誨人定慧圓明道德昭著一時賢士大夫樂與之遊
諸方名德尊宿難侔其盛林儔社友川趨海受投爐
<pb n="249"/>
鎚就刀尺方圓長短隨其宜也善人信士雲委山積
望威儀聽教誨見聞熏習廣其勸也以如幻三昧遊
戲世間行平等慈得自然智導無前而遜無後有無
外而空無中祖域之英標僧林之傑出嚴冬之日破
夜之月洗寒之春濯熱之秋其慰人心也如此師為
僧四十五夏出世三十年六處度子普嵩等四百人
嗣法出世者曰慧悟住真州長蘆曰宗玨住明州雪
竇曰傳卿住建康府移忠報慈曰德朋住臨安府崇
先顯孝總三十餘人語錄兩集行於世噫度世之因
緣起家之事業光輝始卒照應古今姑得而敘之其
於拔名象之先踏身世之表幾微剪拂心得神傳又
烏可寄毫素而模寫哉銘曰。
 佛祖之燈  東西繩繩  以悟為則  惟證相應 
 心華自發  覺海元澄  蹴踏龍象  變化鯤鵬 
 雪庭之可  春屋之能  無絲繫螘  無糝聚蠅 
 菩提印印  般若乘乘  月排夜色  山拭秋稜 
 宗傳曹洞  濬深凝重  敲唱雙行  正偏互用 
 豹變霧披  龍驤雷送  的的無依  功功不共 
 元牝象成  靜樞機動  暗擲金梭  明窺錦縫 
 法法本然  門門變弄  影悟蛇疑  物齊蝶夢 
 道詣而唱  心聞而賞  力回萬夫  香酬一掌 
 丹山羽成  沂川波漲  鯨展潮翻  兔推月上 
 葦江東趨  雪峰南仰  玉線金鍼  鰲鉤鳳網 
 妙觸根塵  沖虛影響  風雨五湖  煙簑一漿 
 理之所歸  水之趨低  輸心援引  出手提攜 
 石虎風嘯  木雞夜啼  混之不得  類之不齊 
 七據緇海  五承紫泥  孤嶼月棹  雙徑雲梯 
 門連少室  路接曹溪  花滋釀密  桂魄通犀 
 慈遊普門  三昧塵塵  象王之步  獅子之顰 
 母陀羅臂  舜若多身  星圖魁斗  花氣陽春 
 微言以示  淵默而神  正因非字  絕學為鄰 
 步轉空劫  舟膠要津  真燈不夜  嗣光有人 

<other>大用庵銘</other>
廓然之宗空而不空智遊方外妙入環中環中湛存
用之不痕總造化柄見離微根窮極離微玄樞活機
河橫澹蕩斗轉依稀依稀成用用與體共象未中形
功初內動動而影彰靜而智藏光容天地兆變陰陽
陰陽變兆用得之要春在百花風號萬竅竅竅中虛
雖有而無聲不礙器色不染珠珠兮走盤不見其端
壁立千仞赤肉一團一團赤肉應緣具足像兮臨鑑
神兮居谷谷神是誰靈靈自知說用如鼻眺用如眉
用之互換寄世而玩彈指開門相招隔岸隔岸相招
拈卻木橋等閒一喚適用全超超用較些相逢作家
雲雨翻覆雪刃交加交加不妨用鈍愈光拍拍是令
人人當行當行往還用亡險艱如石含玉似地擎山
山蓄＆CB21216;藏規圓矩方頭頭得用恰恰相當相當函蓋
混成三昧宛轉機圓縱橫用大大用現前不存規則
推倒籓籬東西南北南北東西歸去來兮混之不得
類之不齊隨類而遊閒閒自由天上天下雲行水流。
<other>題衛寺湛六堂</other>
風瀾未作見靈源六處亡歸體湛存諸法性空方得
座一彈指頃頓開門寒梅籬落春能早野雪櫺窗夜
不昏萬象森羅心印印諸塵超豁妙無痕。
<other>治塗田</other>
棋局未散芭蕉仙樵夫柯爛水成田長堤抗潮人得
路澹水沒脛牛加鞭天雲曉晴深似綺禾稻日茂濃
如煙白米軟炊供眾飽心空佛選石頭禪。
<other>示眾</other>
蒿里新墳盡少年修行莫待鬢毛斑死生事大宜須
覺地獄時長豈等閒道業未成何所賴人身一失幾
時還前程黑暗路頭險十二時中自著妍。
<other>僧堂記</other>
<pb n="250"/>
夫靈山之笑溫少林之坐寒東西繩繩三十三傳老
盧受衣缽而厥事顯著開闔翁張波瀾光燄矢口而
說肆心而應道傳器受源深流長青原南嶽代以得
人或默有所宗幽潛遠遯掃跡世外研究生死松食
荷衣巢棲草坐晦而不耀持養老成有慕其風師而
親之鋤值春炊採汲烹瀹溪芼原粟枯槁自甘來遠
集繁乃建僧而統受焉齊之萃師友同事刳情封智
擯學黜思妙盡心空宗通眼活發越于設施果其能
而備也建炎之末人病亂離湘漢江淮兵火燔掠尊
宿叢林沒蕪八九毳衣瓶錫投棲于東南四明禪席
素號小廬山郡東六十里天童道場山紆盤而氣幽
松偃蹇而皮皴蒼壁附蘿煙晞而翠膩孤虹枕澗埃
濯而清揚予住山之四年十方來學雲趨水赴屋不
能容比丘行深遽來白事曰柏庭有子露坐簷宿殆
無尋尺與受單缽欲募淨信增大其堂得乎予頷之
已而匠搜于林斧鳴于谷一年餘礎布楹列梁橫捔
攢棼橑翼張薨瓦鱗覆前後十四間二十架三過廊
兩天井下無墻堵縱二百尺廣十六丈窗牖床榻深
明嚴潔萬指食息超遙容與謀始于紹興壬子之冬
工畢甲寅之春總費緡錢萬五千有奇冬溫夏涼晝
香夜燈開缽而飯洗足而坐耕牧其間警導以寂秋
涵古井春入化機淵兮默成粲兮用光水盈科而流
石隨呼而響理契平等智應自然動靜威儀針砭相
益檢責滲漏磨瑩瘢痕淬礪光芒錯礱圭角高標遠
到追武古人丐心施力等焉不負自器劣學弊希易
欲速以機械為蹊放蕩為徑耕于空言餒無所穫戰
于強辯勝無所歸見聞流習知解汩心佛祖之所訶
魔外之得便其疵癘萌櫱治不可緩也登崑崙之丘
決河源之水濯肝膽之污盪心目之翳生滅跡亡而
妙存有無轍泯而過量大夜之夢破永劫之疑拔出
家之志償行腳之事辦相從儔侶殆庶幾焉。

<other>行實</other>
師諱正覺隰州李氏子母夢五臺僧解環與環其右
臂乃孕及生右臂特起若環狀七歲日誦數千言佛
阤遜禪師一見知其為法器年十一得度十四具戒
十八遊方首參枯木成禪師一日聞僧誦法華經至
父母所生眼悉見三千界句瞥然有省走白成成指
香合曰裏許是什麼物師曰是什麼心行曰汝妙悟
處又作麼生師手畫一圓相以呈復拋向後成曰弄
泥團漢有什麼限師曰錯成曰別見人始得師諾諾
即造丹霞淳公公問如何是空劫以前自己師曰井
底蝦蟆吞卻月三更不借夜明簾公曰未在更道師
擬議公打一拂子曰又道不借師于言下釋然遂作
禮公曰何不道取一句師曰某甲今日失錢遭罪公
曰未暇打得汝且去自是機鋒迅捷諸方推重公領
大洪師掌牋記後命首眾得法者已數人四年過圓
通時真歇了住長蘆遣僧邀至眾出迎見其衣舄穿
弊且易之真歇俾侍者易以新履師卻曰吾為履來
耶眾聞心服懇求說法居第一座六年出世住泗州
普炤時年三十有四歷遷舒州太平江州圓通能仁
真州長蘆建炎末乃住天童嘗被旨移靈隱未閱月
丐歸故于天童最久前後凡三十年紹興丁丑秋九
月謁郡僚及檀越次謁越帥趙公令誏與之言別冬
十月己亥還山翼日沐浴更衣端坐告眾作書遺大
慧杲公邀主後事別以偈偈曰鈍鳥離窠易靈龜脫
殼難我無你不去你無我不行復書偈示眾曰夢幻
空花六十七年白鳥煙沒秋水連天擲筆而逝龕留
七日顏色如生其徒奉全軀塔于東谷紹興戊寅詔
諡師宏智塔曰妙光師為人方厲坐必跏趺食不過
午住持以來受無貪而施無厭歲艱食蠲己有及贍
眾之餘賴全活者數萬居恒一瓶一缽丈室蕭然雖
早歲出世然非眾力推挽不肯輕為人天童樓閣彩
<pb n="251"/>
映東南而師不動聲色自能湧出季年不發一化主
香積充滿戶外屨恒踰千計歸骨之日送者彌山塞
谷無不涕淚悲仰蓋師契悟既深履踐復粹故能名
徹九重化走八埏百世下望其流光尚與太白爭高
非偶然也師嗣丹霞淳洞山十世孫塔稱天童十六
代住持其法嗣為嗣宗等十四人建炎四年金人陷
明州時眾千二百人將散去師止之曰無庸魯不至
此及魯登小白嶺見神兵滿山谷大懼而退。

<other>塔銘（有序）</other>
左朝請郎直龍圖閣知太平州軍事提舉學事兼管
勸農營田使陽羨周葵撰
紹興戊寅春二月詔諡故明州天童山景德寺僧正
覺宏智禪師塔曰妙光其徒相與侈上德意刻之琬
琰傳示永久且使來告求銘師塔余聞中國自東漢
始有經像學焉者率以有為為功德逮梁益甚達磨
自竺乾西來傳佛心印佛道由是大明至唐褒崇諸
祖有易名名塔之號其去圓寂已百年或二百年今
師亡未幾而蒙上賜字褒所以寵光之至矣非能荷
佛法棟梁得祖師命脈攝化緇素為人之師出入生
死如游戲事何以得此哉乃摭其示世之實序而銘
之師李姓正覺名也隰州隰川人祖寂父宗道世學
般若母趙氏嘗夢五臺山一僧解右臂環與之已而
有娠遂屏葷茹及師之生右臂隆起如環狀年甫七
歲警悟絕人日誦數千言十一出家十五落髮十八
游方三十四出世得度於淨明寺本宗大師得戒於
晉州慈雲寺智瓊律師得法於舒州丹霞山德淳禪
師初住泗州普炤禪寺繼住舒州太平江州圓通能
仁真州長蘆晚乃住今天童初師過舒蘄遍禮祖塔
夢至一山寺長松夾道有句紀之曰松逕森森窈窕
門到時微月正黃昏及至天童宛如昔夢故有終焉
之志歲在戊午被旨住臨安府靈隱寺未閱月丐歸
於天童最久惟祖道自達磨五傳而離為南能北秀
其後益離而為五家宗派今溈仰法眼二宗中絕而
臨濟雲門曹洞三家最盛顧其徒未必深究其師之
道而襲其跡更相詆訶未有能一之者師嘗曰佛祖
之燈以悟為則惟證乃知若執其區區之跡則初祖
見神州有大乘氣象崎嶇數萬里而來使有方便豈
不顯以示人而少林九年似專修壁觀者六祖云道
由心悟豈在坐也大慧亦云坐禪豈能成佛學者可
便以是為初祖之過耶蓋師初以宴坐入道淳以空
劫自已示之廓然大悟其後誨人專明空劫前事惟
師徹證佛祖根源機鋒崚激非中下之流所能湊泊
而晝夜不眠與眾危坐三輪俱寂六用不痕宗通說
通盡善盡美故其持身也嚴其倡道也久其莊嚴佛
事接引迷途亦惟恐不至自初得戒坐必跏趺食不
過午所至施者相踵悉歸常住間以與餓疾者而一
瓶一缽丈室蕭然諸行方厲而一性常如非出于矯
拂也淳作頌古令師致敘其首芙蓉楷禪師見之曰
僧中有此即吾宗不墜矣其退能仁受長蘆之請適
游雲居圓悟勤禪師見其提唱以偈送之有一千五
百老禪將之語然辯才三昧自然成文非出於思惟
也其任天童前後凡三十年寺為一新即三門為大
閣廣三十楹安奉千佛又建盧舍那閣旁設五十三
善知識燈鑑相臨光景互入觀者如游華藏界海所
以輝耀塵世使生厭離以發起善根而僧堂眾寮臥
具飲食器用所以處其徒者亦皆精微華好如寶坊
化城又即濱海之隙障其鹹鹵而耕之以給僧供末
年至不發化人而齋廚豐滿甲於他方學者無一不
滿得以專意於道然師所規畫人競趨之不動聲色
坐以告辦疑有鬼神陰為之助而師無作相也然則
師之所在願一見威儀聞謦咳效供養誓皈依者越
數百千里襁負而至戶外之履常踰千數其辦道之
<pb n="252"/>
勤得道之多獨冠一時而識曹溪之路者必能牧溈
山之牛非因眾力推出不肯輕以為人當世賢士大
夫亦樂與之游者內外進也丁丑秋九月壬申師入
四明又命舟至越遍見常所往來者若與之別冬十
月己亥還山飯客笑語無異平昔翼旦作遺書與佛
日杲禪師且為徒書四句偈投筆而逝自佛日住育
王與師相得歡甚嘗戲曰脫我先去公當主後事及
佛日得遺書夜至天童凡送終之禮悉主之因舉師
弟子法為繼席識者方知二尊宿各傳一宗而以道
相與初無彼此之間也龕留七日顏色如生初議茶
毘以收舍利或曰師嘗薙髮有墜火中者輒成舍利
自是遺髮人所爭取豈嫌無舍利也耶丙午迺奉全
身葬山之東谷自師之化風雨晦冥至葬開霽迄事
復雨送者逾萬人彌亙山谷無不涕慕歎仰者壽六
十七僧臘五十三度弟子二百八十人嗣法者嗣宗
法智世釗道林法潤信悟法為慧輝了默師秀行從
宗榮法聰清華正光集成圜法濟明慧中翼法恭子
靈師儼師全覺照法海皆於諸方坐大道場若其分
化幽遠晦跡林泉則又未易悉紀也。
銘曰。 師昔侍佛靈鷲山受佛囑絫來人間慧刀慈力
鐫世頑出入生死非其難一性常如萬行圓筆端三
峽為波瀾化城仍作寶所先華藏界海生塵寰攝化
四海奔人天學者爭趨曹洞關示以自己空劫前得
無所得非言傳弟子所至闓法筵無盡之燈耀大千
海山秀處東谷原我作銘詩貽永年 

<other>祭文</other>
洪武十二年十月癸亥初八日太白名山景德禪寺
前住持嗣祖比丘原良謹具香茗餚膳拜祭於第十
六代中興宏智大和尚之靈曰隰州古佛宏智禪師
於宋紹興間住持天童景德禪寺為第十六代中興
之大祖也當時法運之隆朝廷縉紳諸老與天下慕
道緇流皆居衽席之中決擇大事日不下二千數嗚
呼盛哉嗚呼盛哉禪師入滅幾三百年無賢不肖咸
濡恩澤以東南草木籌量詎能稽其萬一也禪師昔
之一出一處行高佛祖一語一默道合古今宜使洞
上宗風翕然而振也夫太白山川冠於浙右之勝微
師古佛再來樹中興之功則何以恢張叢林禮樂文
物之盛萬代之下睹茲勛業若杲日麗於中天凡含
齒戴髮者靡不得而知焉愚也匪材昔嘗奉旨承乏
茲山僂指歲月倏逾一紀退席丈室依師塔左伏觀
眾屋悉皆頹圮遂乃剋心殫力鳩工度材謀復舊觀
賴師之靈事獲就緒是役也始于洪武九年之秋畢
于十年之冬越明年戊午十月八日值師遠忌原良
謹備名茗庶羞之儀秩于塔前拜祭禪師于大寂定
中仍侑以詞曰嗚呼山不讓塵故能成其高海不讓
流故能成其深師非宿備六度萬行之願輪則曷由
樹大法之功於古今聖人出興作百世師千載一時
惟師得之巍巍窣堵鎮茲東谷洞上一宗真規馥馥
昭告非詞深勤崖石願師再來為法作則尚饗。
<other>大慧杲禪師題師像讚</other>
烹佛烹祖大爐鞴煉聖煉凡惡鉗鎚起曹洞於欲墜
之際鍼膏肓於必死之時善說法要罔涉離微不起
於座而變荊棘林為梵釋龍天之宮而無作無為神
澄定靈雪頂龐眉良工寫出兮不許僧繇知虛堂挂
張兮梁寶公猶迷箇是天童老古錐妙喜知音更有
誰。
<other>陸游題師像讚</other>
死諸葛走生仲達死姚崇賣生張說看渠臨了一著
子諸方倒退三千里（按師臨歿請大慧主後事慧至問師安在侍者曰師無恙也慧
笑曰鈍鳥師聞遽以偈達之有鈍鳥離巢易靈龜脫殼難之語同一胠篋遺之并誡曰有急嘗啟視師遂
化去無何慧患背疽潰決憶師言啟篋視之乃木綿花也用以塞創花盡而慧乃卒時以定兩師優劣故
有死諸葛生仲達云云）。
<pb n="253"/>
（浙江嘉興府楞嚴寺般若堂本年坊貲刻
計字三萬二千九百八十六個共四卷
　該銀一拾九兩八錢
康熙十一年七月　　　　日比丘慈遠識）
天童宏智覺禪師語錄卷四（終）

<talk>千巖禪師語錄序</talk>
往予家居時嘗謁千巖禪師於烏傷伏龍山當是時
遐邇學子望風奔湊曾未幾何化荒墟為樓觀易寥
空為金碧鐘鼓之聲上徹霄漢嗚呼何其能也蓋禪
師之不能為能不用為用芳蘭生於深谷而馨香遠
聞蒼璧韞于玄璞而光輝外發禪師處於遐壤而人
競從之有道之士其果有異於庸常者歟且禪師在
時其弟子嗣詔嘗錄其語鍥梓以傳予嘗獲觀之其
敷宣大法如雲雷迭興而九龍噴雨也如大醫王制
藥隨證而愈疾也如摩醯三眼光明洞照而無不至
也由是知禪師之道不實不虛不有不無不中不邊
在普應之門蓋亦鏗然有聲者也以能以用窺禪師
者抑亦末矣禪師既入寂兵燹方張所謂語錄者皆
為煨燼經今十有餘年矣一庵鄰上人自幼侍禪師
與聞其道乃以舊本重刻不遠一千餘里來徵予序
予謂禪師之道見於言讀其言自可知其道又何以
序文為然稽之古德其語存于今者多名縉紳為題
辭不若是固不足以表正宗之所寄第予也非人惡
足為禪師之重輕以禪師與余交也因不辭而為之
書雖然禪師之道不落有無中邊虛實者固不可以
語言文字求也欲求禪師之道其亦得魚兔而忘蹄
筌者乎禪師行業予嘗為撰塔上之銘茲不書上人
方閱三藏諸經連年不自休今又孜孜而為是圖亦
可謂不悖其師者也。
洪武九年秋八月二十五日翰林學士承旨嘉議大
夫知
制誥兼修
國史兼太子贊善大夫金華宋濂謹序

<other>千巖和尚語錄
　目錄</other>
上堂
小參
普說
法語
頌古
偈頌
讚跋
佛事
附錄

<sarticle><article>千巖和尚語錄</article></sarticle>
參學比丘　嗣詔　錄
𨍏轢道人　大參　重校
上堂轉山河國土歸自己則易轉自己歸山河國土
則難拈了也父母未生前道將一句來。
雙林玉溪和尚至上堂天上無彌勒地下無彌勒千
門萬戶開輪槌只一擊下座。
上堂還識老僧麼心地自閑閑萬般空擾擾門前流
水忙屋上青山老若是箇中人道道。
上堂舉燒庵婆話頌曰供他死漢亦徒勞發我無明
把火燒若是久經行陣者不妨一箭落雙鵰。
上堂教中道一切賢聖皆以無為法而有差別世尊
有兩個舌頭無明只有一箇舌頭一切賢聖皆以無
為法而無差別。
上堂洪波浩渺白浪滔天老僧沒頭浸命若懸絲汝
諸人莫有相救者麼若有救得大家相聚喫莖虀救
<pb n="254"/>
不得汝往西秦我之東魯。
上堂大火聚焰焰光裏許不容蚊蚋藏一燒燒盡三
千界巍巍獨坐法中王大眾不是心不是佛不是物
是甚麼。
上堂帝網之珠光光相羅啐啄之機聲聲相和閉門
造車出門合轍為甚馬大師一喝百丈卻耳聾三日
淆訛在甚麼處。
上堂趙州道箇無字雲門道普汝諸人悟不悟莫顢
頇休莽鹵以拄杖卓一下下座。
上堂拈起須彌槌打破虛空鼓驚得鱉鼻蛇咬殺白
水牯從教血濺梵天紅夜半日輪正當午靠拄杖云
是法住法位世間相常住下座。
結夏上堂諸方今日結夏千巖今日結舌良久云是
同是別以手摑口云又成多說下座。
示眾今朝初一上殿已畢喝囉怛那西方日出。
示眾即心即佛汝得吾皮非心非佛汝得吾肉
不是心不是佛不是物汝得吾骨得髓聻三段不（同收歸上計）。
上堂今朝三月五山鳥自啼花自吐泥（團土塊鮮翻身為甚諸）
人都不會良久云雪峰輥毬禾山打鼓。
示眾今朝又是六月十三日了也看看解夏又在目
前未審諸人水牯牛還牧得熟也未蠟人如冰雪相
似也未若也未＆unrec;各自照管莫怪老僧不說。
示眾我無佛法也無禪暮雨初晴四月天要會西來
祖師意一池蛙鼓正闐闐。
示眾舉僧問仰山云法身還解說法也無山云我說
不得別有一人說得僧云說底人在甚處山推出枕
子溈山聞云寂子用劍刃上事師云溈山滿面埃塵
仰山通身泥水有問無明法身還解說法也無劈脊
便打說底人在甚處去去西天路迢迢十萬程。
示眾昨日兩軍出陣兩刃交鋒未見輸嬴難分勝負
老僧只管看忍俊不禁未免借鄧隱峰底錫杖子出
來搖一搖秪要諸人息戰息戰後如何熏風自南來
殿閣生微涼。
上堂師指香爐云大眾香爐與諸人說法了也便下
座。
示眾雲門大師道扇子𨁝跳上三十三天築著帝釋
鼻孔東海鯉魚打一棒雨似盆傾雲門秪解瞻前不
能顧後遂以扇子擊禪床云扇子𨁝跳入一十八重
地獄築著閻羅王鼻孔閻羅王惡發道你喫了現成
粥飯日夜鼓兩片皮妄談般若合喫我手中鐵棒被
山僧一喝卻入扇子裏去也諸人還見麼若見拈取
扇子來不見炎炎暑天用箇甚麼。
上堂月頭初一月尾三十釋迦老子拈弄不出是箇
甚麼六月山深日正長道人行處不尋常團團圍繞
青松樹殿閣無風也自涼。
上堂聞聲悟道見色明心觀音菩薩將錢買胡餅放
下手卻是饅頭大小雲門只在聲色裏頭出頭沒無
明則不然拈拄杖卓一下喝一喝下座。
示眾舉龍牙云天下名山到因腳辛苦年深與襪著
如今老大不能行手裏把箇破木杓五祖演和尚云
腳也不能著草鞋手也不能把木杓端坐受供養施
主常安樂師云盡大地是一隻破艸鞋盡大地是箇
破木杓要把便把要著便著佛祖何曾摸得著。
示眾說了也且道說箇甚麼便下座。
示眾舉睦州問一秀才云先輩蘊何事業秀才云會
二十四家書州以拄杖點云會麼才云不會州云永
字八法也不識說甚麼會二十四家書師云智過於
師方堪傳授睦州手忙腳亂俗氣不除秀才只解順
朱休論八法諸人還知這一點落處麼不可以智知
不可以識識萬論千經從此出。
示眾大眾現成公案昨日初一今朝初二。
上堂大眾又是九月半也生死事大無常迅速討甚
閑工夫說長腳話看看閻羅老子請老僧齋也諸人
<pb n="255"/>
各自照管缽盂匙箸好喝一喝下座。
上堂大眾佛之一字吾不喜聞況說出許多閑言長
語教壞人家男女好與三十棒何故蚊虫遭扇打只
為口傷人久立。
示眾舉僧問趙州大地無塵掃箇甚麼州云掃外來
底若是無明只向他道掃裏頭底大眾趙州底是無
明底是。
示眾舉雪竇云三分光陰二早過靈臺一點不揩磨
貪生逐日區區去喚不迴頭爭奈何師云三分光陰
即不問且道靈臺一點是揩磨耶不揩磨耶眾無語
師云歸堂喫茶。
示眾舉罽賓國王斬師子尊者頭王臂自落雪竇云
作家君王天然有在黃龍新云黃龍要問雪竇既是
作家君王因甚臂落大慧云孟八郎漢又恁麼去師
云一人無卻臂一人無了頭二俱誇好手何處不風
流。
示眾今朝正是三月三釋迦老子露尊顏樹上桃花
開爛熳階前紅雨點班斑下座。
示眾良久云大眾會麼會則事同一家不會則萬別
千差臨濟和尚道我在黃蘗處喫六十痛棒如蒿枝
拂相似如今思量一頓喫不知誰為下手時有僧出
云某甲下手臨濟度杖與之僧擬接濟便打看它的
的顯示這些子無你諸人近傍處豈常情之所能測
老僧尋常痛罵罵你痛棒打你你不作無明會便作
佛法會又何曾夢見我先祖門風所以古人云臨濟
之道將墜于地痛哉痛哉正與麼時合作麼生超群
須是英靈漢敵勝還他師子兒。
示眾舉德山托缽因緣拈云末後句子德山巖頭雪
峰總跳不出乃喝一喝云大丈夫當為真王何以假
為。
示眾當臺明鏡鑑在何人露刃吹毛逢它敵者從上
的的相承以來無有不同者心肝五臟也仝眉毛鼻
孔也仝眼睛舌頭也同三百六十骨節也同八萬四
千毫竅也同一處同處處同只有些子不同諸人還
檢點得出麼阿呵呵縱饒滄海變終不與君通。
示眾大眾還知老僧落處麼如釣魚放生。
端午上堂夏日喫麥粥頭頂茅草屋東司雨淋淋無
處可下足中有老頭陀豈可稱尊宿可憐諸禪和剛
要相攢簇雖然無受用且喜相和睦健者共成褫病
者奉水菽今朝端午節無酒又無肉擎出一杯茶滿
泛菖蒲玉且道成得甚麼事人情若好喫水也甜。
示眾老僧如胡孫種樹種了便拔看大眾生根也未
眾無語師代云根生也。
示眾舉魯祖面壁南泉背上撫一掌公案師云南泉
何必稱兩字名當時更與兩掌非惟坐斷魯祖舌頭
且教後代兒孫免得做摸打樣。
示眾舉臨濟如蒿枝拂相似公案雪竇云臨濟放處
大危收來太速松源拈拄杖云臨濟據令而行不知
孤負黃檗雪竇盡力擔荷也只見得一邊且道薦福
節文在甚麼處擲下拄杖師云二尊宿一人聾雙耳
朵一人瞎隻眼睛不惟孤負臨濟亦乃喪我兒孫無
明今日路見不平且要與渠雪屈良久云不得動著
動著打折你驢腰。
持法衣上堂陳年布裰破毸毸新製金襴天上來褁
得虛空無少賸山河朵朵笑顏開。
示眾舉五祖演和尚云四五百碩麥二三千碩稻好
箇休糧方耆婆不得妙師云管取有錢常住不無演
祖若是將無作有拔貧作富須還無明始得米不蓄
一粒菜不栽一莖任渠來往者喫得飽彭亨。
示眾老僧今日口啞不能與諸人說得。
示眾舉盤山云心月孤圓光吞萬象光非照境境亦
非存光境俱亡復是何物洞山云光境未亡復是何
物師云光境不亡復是何物。
<pb n="256"/>
示眾大眾柱杖不在且作別時來。
雙林友雲和尚至上堂云路逢道伴交肩過一生參
學事畢且道以何為驗拈柱杖卓一下云空手把鋤
頭。
上堂以拂子打圓相云從上以來只傳者一箇冬瓜
印子印破汝等諸人面門印空印水印泥一一無差
高低普印麻三斤乾屎橛新婦騎驢阿家牽蝦蟆𨁝
跳上天蚯蚓驀過東海印到彌勒下生也無箇了日
畢竟如何喝一喝下座。
義烏縣尹周剛善至上堂拈柱杖云大眾見麼韓文
公來也卓一卓云先以定動後以智拔便下座。
龜峰道源和尚至上堂作家相見不在形言擊鼓升
堂聊陳供養供養我龜峰和尚降尊就卑昔應庵敘
謝大慧末句云虛空可量風可繫無能盡說佛功德
即今下座同大眾拜請和尚尊慈開示。
示眾舉世尊謂迦葉曰吾有正法眼藏分付與汝頌
曰世尊拈華迦葉微笑賣與買人不要不要。
示眾舉梵志詩云梵志身死去魂魄見閻老讀盡百
王書不免被捶拷風穴云一稱南無佛皆已成佛道
師云只是現成話風穴用恰好。
示眾云佛祖巴鼻衲僧巴鼻討甚巴鼻咄一一向胸
襟中流出將來蓋天蓋地。
示眾舉仰山道悟即不無爭奈落在第二頭米胡深
肯之師云如鏡鑑像像不來時鏡將何鑑如冰融水
水歸源後冰復何融只如仰山米胡二老宿與麼道
還有為人處也無若把半斤稱八兩依然錯認定盤
星喝一喝。
示眾舉仰山四藤條公案頌云集雲峰下四藤條虎
驟龍奔海岳搖選佛若無如是眼如何留得到今朝。
示眾大眾無明這裏只使無明且無佛法與你一棒
大煞慈悲與你一喝十分直截你若作棒喝商量便
千里萬里也久立。
示眾舉法華舉和尚云釋迦不出世達磨不西來佛
法遍天下談玄口不開無明則不然釋迦太饒舌達
磨太孤絕諸方明眼人敢保猶未徹。
示眾舉傅大士云夜夜抱佛眠朝朝還共起起坐鎮
相隨語默同居止分毫不相離如形影相似欲識佛
去處只這語聲是玄沙云大小傅大士只認得箇昭
昭靈靈洞山聰云且道衲僧家日裏還曾睡也無保
寧勇頌云要眠時即眠要起時即起水洗面皮光啜
茶濕卻觜大海紅塵生平地波濤起呵呵阿呵呵哩
哩哩囉哩師云三尊宿大似徐六擔板傅大士又俗
氣未除若論向上宗乘總欠悟在且道無明具甚麼
眼目不見道直須揮劍若不揮劍漁父棲巢。
示眾師云有事出來問無事便歇去無人出師便下
座。
示眾舉伏牛在禪師為馬祖馳書上忠國師國師問
馬祖師如何示徒云即心是佛國云是甚麼語話又
問更有甚言句云非心非佛或云不是心不是佛不
是物國云猶較些子伏牛卻問未審和尚此間如何
示徒國云三點如流水曲似刈禾鎌師云伏牛當時
見國師恁麼道只向道是甚麼語話不惟坐斷國師
舌頭且與馬大師出得一口氣。
示眾拈拄杖云古佛過去久矣汝諸人更要第二杓
惡水那卓拄杖下座。
示眾舉保寧勇和尚云一是一二是二三是三四是
四數目甚分明上下依資次依資次有何事以拄杖
劃一劃云大眾一時亂卻六十甲子了也無明則不
然一是二二是三三是四不作方便亦無漸次且作
麼生是威音王以前底事拈拄杖卓一卓云又是從
頭起。
示眾云真空絕朕猶有真空大道無名猶名大道所
以靈龜曳尾拂跡跡生釋迦彌勒尚滯半途文殊普
<pb n="257"/>
賢皆須喫棒汝諸人與麼參請無明與麼提唱還有
過也無良久云盡力跳不出。
示眾云不道無只是少所以達磨面壁於少林釋迦
掩室於摩竭也雖然如是要見德山臨濟則未可在
何故棒打石人頭嚗嚗論實事。
示眾黃葉任隨流水去白雲從便入山來寥寥巖畔
三間屋兩片柴門竟日開。
示眾云貴糴廬陵米大做鐵酸餡普請諸禪流堂中
自吞啗阿呵呵聊表殷勤莫嫌冷淡。
示眾狂心不息雖天上亦不稱意便成佛亦是虛頭
狂心一息便是佛也不要做更說甚麼天堂地獄汝
諸人還息麼。
示眾舉石門聰和尚云十五日已前諸佛生十五日
已後諸佛滅十五日已前你不得離我這裏我有鉤
鉤你十五日已後你不得住我這裏我有錐錐你且
道正當十五日用鉤即是用錐即是遂有頌云正當
十五日鉤錐一時息更擬問如何回頭日又出大慧
和尚云恢張三玄三要扶豎臨濟正宗須是恁麼人
始得雖然如是雲門則不然十五日已前諸佛本不
曾生十五日已後諸佛本不曾滅十五日已前你若
離我這裏我也不用鉤鉤你一任橫擔拄杖緊峭草
鞋十五日已後你若住我這裏我也不用錐錐你一
任拗折拄杖高挂缽囊且道正當十五日合作麼生
乃云十五日前後鉤錐徒爾為今朝是十五正好用
鉤錐且作麼生用路逢死蛇莫打殺無底籃子盛將
歸師云二大老把手上高山爭奈傍觀者哂且道無
明有甚長處十五日已前諸佛生以不生生為生十
五日已後諸佛滅以不滅滅為滅十五日已前你若
住我這裡我卻用錐錐你直須屍橫萬里血濺梵天
十五日已後你若離我這裏我卻用鉤鉤你直須眉
毛廝結鼻孔相拄所以道十五日前後鉤錐常在手
正當十五日大家要知有一任面南看北斗艸木叢
林師子吼。
示眾云今朝臘月二十五雲門一曲曾無譜爭似無
明調轉高等閑唱出千山舞大地為琴虛空為鼓拍
拍相隨聲聲相助汝諸人須聽取白雪陽春何足數
箇中端的孰知音寥寥永夜松風度。
示眾云是法非思量分別之所能解釋迦老子云我
於三七日思惟如是事喚作不思量得麼達磨大師
云汝得吾髓喚作不分別得麼咦相逢盡道休官去
林下何曾見一人。
示眾舉琅琊覺云有句無句如藤倚樹樹倒藤枯好
一堆爛柴大慧云作賊人心虛雖然如是恩大難酬
師云一人作佛法商量一人作世諦流布檢點將來
總欠悟在無明見處也要諸人共知有句無句如藤
倚樹樹倒藤枯響。
示眾舉五祖演舉雲門云古佛與露柱相交是第幾
機自云南山起雲北山下雨演云大小雲門元來小
膽四面則不然古佛與露柱相交是第四機師云無
明敢道大小四面更是小膽不然何故道面皮厚三
寸出語成不遜好將臨濟棒一日打三頓有問古佛
與露柱相交是第幾機第一機我為法王於法自在。
示眾舉道吾禪師云高不在絕頂富不在福嚴樂不
在天堂苦不在地獄相識滿天下知心能幾人大慧
拈云徑山則不然高在絕頂富在福嚴樂在天堂苦
在地獄誰知席帽下元是昔愁人師云絕頂高高未
是高天堂地獄亦徒勞若論生死輪迴事今日明朝
與昨宵。
示眾簷頭雨滴滴屋頭山寂寂西來祖師意大地人
誰識正當與麼時不費纖毫力分付與東風隨處生
顏色。
示眾舉香嚴端禪師云語是謗默是誑語默向上有
事在老僧口門窄不能為汝說松源岳云香嚴與麼
<pb n="258"/>
道是說不說良久云喫茶去師云香嚴是謗松源是
誑語默向上有甚麼事無明口如巨海徹底波瀾。
上堂插茅建梵剎猶是時人功幹十方無壁落四面
亦無門這裏（道得）倜儻分明許你蓋天蓋地不然歸堂
參取露柱擊拂子下座。
示眾舉文殊普賢起佛見法見世尊威神貶向二鐵
圍山師拈云大眾不起佛見法見還免得貶向鐵圍
山麼世尊也是憐兒不覺醜。
冬至上堂六陰已極一陽生佛道還同世道亨唯有
祖師門下客依前日午打三更。
示眾莊子能齊物千巖無物齊饑來喫麥粥衣垢洗
清溪。
初祖忌示眾九年面壁坐斷天下人舌頭隻履西歸
喪卻自家窮性命吾本來茲土又喪不盡也傳法救
迷情又坐不斷也既坐不斷喪不盡畢竟作麼生一
花開五葉結果自然成。
示眾江月照松風吹面面青山展笑眉經有經師論
有論師莫怪老僧無法說勞汝諸人立片時。
示眾云一切世界中有以音聲為佛事有以光明為
佛事有以飲食為佛事有以莊嚴為佛事是人行邪
道不能見如來如來者無所從來亦無所去諸仁者
且道如來即今在甚麼處。
示眾蓬頭垢面箇頭陀天下禪和不奈何便是佛來
須喫棒如今年老卻成魔喝一喝。
示眾大眾一喝分賓主照用一時行要會箇中意日
午打三更諸禪德臨濟大師四稜塌地了也乃喝一
喝且道那箇是賓那箇是主那箇是照那箇是用又
喝只這是賓只這是主只這是照只這是用又喝且
不是賓且不是主且不是照且不是用是箇甚麼又
喝云進前求解會特地斬精靈。
示眾龍門水急一句截流茅屋風高千山起浪三世
諸佛望風結舌六代祖師斫額有分天下老和尚仰
羡仰羡是汝諸人既到這裏作麼生與無明相見驀
拈拄杖云與麼與麼人境俱奪不與麼不與麼照用
同時卓一下云龍生金鳳子衝破碧琉璃喝一喝。
杭州天龍禪寺新建僧堂請上堂聖人在上天下太
平我為法王於法自在眾中莫有金毛師子麼試出
來哮吼看僧問從上諸聖所傳何事師云本來無一
物赫赫動乾坤進云昔日世尊周遊諸國今日和尚
獨踞峰頭還有為人處也無師云有進云如何是和
尚為人處師云老鼠喫貓飯進云學人不會師云碗
子樸落地打破常住塼進云天龍新建僧堂施主入
山設齋請和尚就彼開堂和尚還去麼師云你試定
當看進云與麼則和尚性命落在學人手裏師云海
東果子樹頭心僧禮拜師云又道老僧性命在你手
裏豎拂子召大眾云本來無一物赫赫動乾坤擬議
不來時迢迢十萬里無明這裏只有一口劍劍下有
分身之意亦有出身之路你若向活鱍鱍處著到我
便教你性命不存你若在淨裸裸處坐地我便教你
雲生腳下直須人境俱奪殺活同時自然海晏河清
日上月下何故宏開選佛場心空便作狀元郎傳來
只箇無文印桂子香中舉手忙乃喝云文生也汝諸
人是拖白是末名是頭名良久云龍生金鳳子衝破
碧琉璃。復云茲承天龍禪寺無用貴首座偕生首
座入山設齋俵襯持大道平長老香請曰今春蒙松
江蔡媽媽李氏淨心施財建新僧堂完備請和尚向
彼中開堂說法與淨心相見師曰諾於是撾鼓陞堂
集眾而告之曰無明以十方世界作一箇僧堂行與
諸人同行坐與諸人仝坐乃至語默動靜折旋俯仰
未嘗與諸人有絲毫問隔所以雪峰云僧堂前與汝
相見了也汝若頂門具眼便見無明與淨心在僧堂
前相見汝若更道在天龍僧堂前相見在伏龍僧堂
前相見我也知你是箇瞎漢不惜眉毛復示一頌處
<pb n="259"/>
世界無所著圓阤阤光爍爍大中大窄中窄李氏淨
心雖女流宛有丈夫之作略針鋒上拄須彌盧微塵
中現寶王剎天龍道用不盡添得伏龍背地哂赤肉
團上壁立千仞阿呵呵哩哩囉東家作牛西家作馬
衲僧鼻孔一時穿眼光爍破四天下復召大眾云是
甚麼。
示眾舉白雲端和尚云古人留下一言半句未透時
鐵壁相似一日覷透方知自己便作鐵壁如今作麼
生鐵壁鐵壁師喝一喝云用鐵壁作麼。
示眾舉舍利弗問須菩提夢中說六波羅蜜與覺時
同別須菩提云此義幽深吾不能說此會有彌勒大
士汝往彼問師別須菩提云寐語作麼。
因高麗自悟禪人請祖衣上堂捧衣云大眾零零落
落有些些覿面相呈見也麼不是春山雲片片分明
秋雨後蕉芭箇是高峰老師翁天目山頭一生受用
不盡底虎跑寶舟貴首座以我在杭州居山囑與奉
持已三十年矣今日伏龍山中二三百兄弟莫有擔
荷得底麼有則師子一滴乳無則且聽悟禪人請歸
高麗金剛山供養令合國人知待彌勒下生不妨兩
手分付所以道衣以表信可力爭耶阿難問迦葉云
師兄世尊傳金襴外別傳何物迦葉召阿難阿難應
諾迦葉云倒卻門前剎竿著我道迦葉要做阿難師
兄未得在何也待他道世尊傳金襴外別傳何物但
召一聲待他開口劈脊便打不惟扶豎得祖上門風
亦且與天下衲子作個榜樣。
示眾舉調達謗佛生身陷地獄佛令阿難傳旨汝在
獄中安否達云我雖在獄中如受四禪天樂又令阿
難問汝還求出否達云我待世尊來便出阿難云世
尊是三界大師豈有入地獄分達云我豈有出地獄
分師云臨危不悚真大丈夫。
示眾舉盤山云似地擎山不知山之孤峻如石含玉
不知玉之無瑕若能如是是真出家大慧云若能如
是捏目生花師云若能如是不名出家。
示眾舉僧問趙州承聞和尚親見南泉是否州云鎮
州出大蘿蔔頭又僧問萬法歸一一歸何處云我在
青州做一領布衫重七斤舜老夫云鎮州蘿蔔大青
州布衫重要會箇中意雞向五更啼師云久響雲居
元來只隨人腳跟轉若是無明但云鎮州蘿蔔大青
州布衫重要會箇中意虛空剜窟寵。
示眾舉盤山云向上一路千聖不傳慈明云向上一
路千聖不然大慧云向上一路熱碗鳴聲師云向上
一路在你腳底。
曹居士請升座婺州信士曹仁卿同合宅貴眷就寺
設齋俵嚫請老僧升座說法老僧曰諾會麼盡大地
是箇老僧盡大地是箇法座更教老僧升甚麼座說
甚麼法記得五六年前行橋時已曾到宅叨齋受嚫
今日山中三四百眾喫齋受嚫人人歡歡喜喜只者
歡歡喜喜增仁卿多少福田長仁卿多少壽量適來
長老已為仁卿向法座上舉揚老僧只喫齋受嚫便
了不用為蛇畫足自然水到渠成豈不見五祖演和
尚云端坐受供養施主常安樂趙州云老僧在者裡
坐地更說什麼佛法無明有條攀條無條攀例忽有
箇漢出來道和尚你坐地分贓他日作箇什麼填還
施主去只向道不作牛兮定作驢因甚如此大丈夫
異類中行不是差事。
示眾汝諸人只是不肯信自己是佛所以向外馳求
無箇放身命處如今聽我說法時中禮佛看經坐禪
持戒作福便是向外馳求也何況貪名逐利淫聲愛
色而不喚作向外馳求耶要得不向外馳求便請迴
光一照和自己也無自己既無便無我無你無佛無
眾生無禪無戒無罪無福無名利無聲色無生無死
空勞勞地無一物為障為礙然後隨緣應用任運過
時天上人間無不自在臨濟云汝但歇得念念馳求
<pb n="260"/>
心便與釋迦老子不別不是誑汝汝須信得及始是
祖師西來也只做得箇指路底人汝諸人只是行路
底若要火急到家不勞動步若也茫茫這般走轉走
轉遠何故賺卻路頭不見道十方薄伽梵一路涅槃
門且道路頭在什麼處以柱杖劃一劃云在這裡多
少直截。
因蔣居士施缽盂上堂僧問大庾嶺頭一箇缽盂明
上座為甚提不起師云用力太多進云今日蔣居士
施缽盂五百付為甚人人提將去師云不費纖毫力
進云用力底是不用力底是師云分身兩處看僧擬
再進語師云問話且止況此事不在語言文字上何
謂也盡十方世界是箇缽盂三世諸佛在裏許轉大
法輪歷代祖師天下老和尚乃至一切有情無情總
在裏許頭出頭沒汝等禪和家還跳得出麼若跳得
出須彌南畔把手同行若跳不出長連床上喫粥喫
飯茲承常州直心居士同令弟月堂居士委宏都寺
送缽盂五百副齋米五十石及嚫資種種供養登山
俵散眾請升於此座舉唱（宗乘以荅居士大心且居士大心作如何荅宗乘又
如何舉唱若舉麻三斤乾屎橛鋸解秤鎚之類雖是本分家風於諸人分）上了無交涉
免舉一兩則古話也要諸人咬嚼僧問楊岐天得一
清地得一寧衲僧得一堪作什麼岐云缽盂口向天
有問無明只向道披毛戴角又僧問洞山時時勤拂
拭勿使惹塵埃為甚不得衣缽山云直饒道本來無
一物也不合得他衣缽雪竇云他既不受是眼將來
底必應是瞎還見祖師衣缽麼若於此入門便乃兩
手分付非唯大庾嶺頭一人提不起設使合國人來
且緩緩將去師云洞山太尊貴生雪竇太慳吝生無
明這裏則不然將來底是眼不受底是瞎禪和家箇
箇腕頭有力不怕提不起不怕將不去何處更覓祖
師即今兩手分付大眾無明與麼批判且道與古人
相去多少還有證明者麼若證明得居士功不浪施
若證明不得無明不惜眉毛復成一頌以拂子打圓
相云大眾見麼大地渾侖黑漆缽吞吐虛空口門闊
白飯山堆疊疊來死人吃了都教活畢竟此功歸阿
誰常州在家蔣菩薩老僧也只得一分大家有眼何
曾瞎分付囊藏又展開千古萬古阿剌剌。
示眾舉祖師云父母非我親誰是最親者諸佛非我
道誰是最道者雲蓋本云父母非我親無有不親者
諸佛非我道無有不道者祖師得第一句雲蓋得第
二句有人添得一句許伊鼎分三足無明則不然父
母非我親我亦非親者諸佛非我道道亦非我者祖
師也不得第一句雲蓋也不得第二句無明碎身如
微塵何止頭破作七分。
上堂僧問如何是第一句師云有口如啞進云如何
是第二句師云有眼如盲進云如何是第三句師云
棒折也未放你在師乃擲下拂子云此是老僧第二
句如何是第一句便下座。
示眾舉僧問投子不斷煩惱而入涅槃時如何子作
色云這箇師僧如發業殺人師別云夜夜一覺眠朝
朝三頓飽。
上堂僧問如何是祖師西來意師云野馬入牛闌進
云達磨未來時如何師云在西天進云來後如何師
云在東土問如何是佛師云今日好雨進云如何是
道師云此去義烏不遠師乃云一塵起大地收卓拄
杖釋迦老子在汝諸人腳底達磨大師穿過諸人鼻
孔還知麼若知蝦蟆口裏道將一句來若不知老僧
今日失利。
謝首座上堂舉五祖演和尚云槌碎蟠桃核得見其
仁捋斷驪龍鬚得遇其寶雖然如是未是好手爭如
我伏龍山中天章首座也不槌碎蟠桃核頭頭應用
皆仁也不捋斷驪龍鬚處處全彰其寶呼釋迦彌勒
為灶下之奴拈丈六金身作一莖之艸吹毛一拂血
濺梵天珊瑚樹林紅日杲杲雖然如是也只得一半
<pb n="261"/>
下座。
示眾僧問如何是賓中賓師云當胸叉手問他人進
云如何是賓中主師云堂上坐來日正午進云如何
是主中賓師云有時歡喜有時嗔進云如何是主中
主師云橫按莫邪無佛祖師乃云無明不會禪問著
口便啞嗔者從他嗔罵者從他罵好事不出門惡事
傳天下咄。
東陽陳君采至示眾舉白雲端因郭功父到云夜來
作得箇山偈說向大眾請舉似諸方非唯謝功父大
儒且要天下有鼻孔衲僧脫卻貼肉汗衫乃云上大
人丘乙己化三千七十士尒小生八九子佳作仁可
知禮也師云白雲固是作家爐鞴功父亦是煆了精
金檢點將來也好與三十棒何故一箇不合將常住
物作私己人情一箇攻乎異端斯害也已要脫他天
下衲僧貼肉汗衫倒添了百二十斤黃金鎖甲如何
有箇洒洒落落時節無明茅庵之下君采大儒訪及
我也不統夜思量作箇山偈我也不擊鼓敘謝廣演
條章只有一味杜田禪自然兩眼對兩眼如何是杜
田禪喝一喝云朕聞上古其風朴略一日新到三人
來參師云三人同行必有一智智不到處道將一句
來僧無語師云智不在言第二箇如何又無語師云
第三箇漆桶道看又無語師云卻是老僧罪過且坐
喫茶。
示眾僧問如何是大安樂底人師云劍樹刀山中坐
鑊湯爐炭裏安身進云行何方便到此田地師云一
物亦不為進云古人一曲如何唱師云五音六律和
不得進云伏龍一曲又何如師云萬像森羅齊拍手
進云一種沒絃琴唯師彈得妙乃作舞而去師乃云
世尊拈花眼裏撒沙迦葉微笑全身落艸達磨面壁
皇天苦屈二祖安心老鼠居金德山行棒莽莽蕩蕩
臨濟下喝喫鹽止渴溈山水牯泥裏洗土仰山插鍬
性命難逃俱胝豎指是何道理雪峰輥毬老不知羞
石鞏張弓誑謼盲聾趙州勘婆大有淆訛玄沙未徹
話作兩橛這一隊不唧溜老凍膿生前鹵莽死後瞞
頇罪犯彌天髑髏遍野無明忍俊不禁與渠一坑埋
卻拈拄杖卓一下云直得十方世界風凜凜地法堂
前何止草深一丈汝諸人且道向甚麼處出氣良久
云擬心湊泊二鐵圍山放之自然七穿八穴卓一下
因甯府施法被上堂春雲乍卷春雨初晴花紅柳綠
水碧山青紫燕黃鸝深談實相叢林草木盡作琴聲
突出釋迦鼻孔豁開達磨眼睛只如今日齊郡夫人
張氏德真所施一片法被上有一卷心經喚作一卷
心經又是一片法被喚作一片法被又是一卷心經
金燄燄錦層層結角羅紋重重寶印縱橫十字朵朵
珠瓔莊嚴既妙德相彌增一一從夫人心中流出一
一於諸佛分上圓明老僧受了諸人無分諸人受了
老僧無分不如打歸常住千年萬歲耀真燈耀真燈
復何憑有時挂向華王座也勝諸方黑漆屏。
上堂青天白日起一片烏雲轟一箇霹靂下一陣大
雨平地水高三尺五尺有者道龍王變化有者道陰
陽氣合有者道人物業感有者道法爾如然有者道
總不與麼是皆測度如來境界如取螢火燒須彌山
畢竟如何烹佛煉祖大鉗鎚要與楊岐作頭底喝一
喝下座。
上堂僧問如何是奪人不奪境師云日照山河影動
搖進云如何是奪境不奪人師云背水陣圓增勇健
進云如何是人境俱奪師云任是鋒刀常坦坦假饒
毒藥也閑閑進云如何是人境俱不奪師云野老不
知堯舜力鼕鼕打鼓祭江神僧禮拜師乃云有麝自
然香何用當風立。
上堂僧問如何是露地白牛師云草裏臥進云甚麼
人騎得師云無髭鬚胡子進云三身中那一身說法
師云賣油婆子水梳頭進云德山棒臨濟喝意旨如
<pb n="262"/>
何師云惡人先做大進云如何是和尚家風師云無
力豎拳頭乃拈拄杖云舉不顧即差互卓一下擬思
量何劫悟下座。
上堂舉僧問首山一毫未發時如何山云路逢穿耳
客發後如何山云不用更遲疑師云無明則不然有
問一毫未發時如何云不逢穿耳客發後如何云多
遇刻舟人。
因僧來參乃問甚處人僧云浙西師云此間無飯喫
來作什麼僧云來求和尚佛法師喚僧近前僧近前
師打一拳云會麼僧云不會師云呆子拳頭也不識
因眾看經次師舉起經云這是甚麼經眾無對師代
云序品第一良久云會麼向下文長。
上堂僧問達磨面壁意旨如何師云有口開不得進
云人天交接不得相見如何是相見底事師云煙熏
黑漆桶進云浩浩塵中如何辨主師舉拳示之進云
辨後如何問云你主在甚處僧禮拜師乃云秋風涼
秋夜長未歸客思故鄉大眾如何是你故鄉曷幸然
家裡坐不用苦思量。
上堂九月九家家盡飲茱萸酒堪笑山居道者家兩
枚豆粽塞卻口大寒酸無可有八角磨盤空裡走卻
有些兒勝俗人日日面南看北斗。
上堂舉楊岐云天得一以清地得一以寧君王得一
以治天下衲僧得一堪作甚麼良久云缽盂口向天
師云大小楊岐熟處難忘衲僧得一且作麼生以拄
杖卓一下喝一喝下座。
示眾不是心不是佛不是物是何物拈拄杖云崑崙
扶起瞎波斯一槌擊碎黃金骨卓一下。
上堂鼓聲纔動大眾雲臻法座高登主賓互換箇箇
頂天立地人人鼻孔遼天不問如何若何自然現成
受用不見道百味珍羞無過一飽下座。
師因俗官見貓兒問云貓兒喫肉否師云不喫肉只
喫老鼠官云善知識如何容得他師云教官人莫來
不得。
上堂僧問釋迦彌勒猶是他奴未審他是阿誰師云
糞掃堆頭生苕帚進云學人不會師云問取淨頭進
云大悲千手眼那箇是正眼師云點進云如何是最
初一句師云如是我聞進云此是第二句師云信受
奉行僧禮拜師乃云諸佛諸祖只是你諸人自己若
信得及無明縱有百千大棒也打不著有百千舌頭
也讚歎不及何故不見道第一句中薦得堪與佛祖
為師如或未然十二時中也須回光返照看不是心
不是佛不是物是甚麼狗子還有佛性也無無是甚
麼如何是佛麻三斤是甚麼。
上堂僧問如何是南宗北宗師云東瓜直儱侗瓠子
曲彎彎進云學人不會師云喫了東瓜喫瓠子進云
如何是第一句師云老僧道不得進云和尚為甚道
不得師云道得是第二句僧禮拜師乃云是法住法
位世間相常住山是山水是水僧是僧俗是俗盡乾
坤大地無絲毫過患德山臨濟門下又且不然畢竟
如何剛然愛結死冤家擉瞎頂門三隻眼。
上堂老僧有口道不得乃合掌云汝等皆當作佛便
下座。
示眾眨上眉毛蹉過伊大開兩眼復名誰滿天滿地
無人識百草頭邊活祖師。
示眾吾本來茲土傳法救迷情著甚死急直饒二祖
得髓兒孫遍天下還免得隻履西歸也無所以無明
也不把你諸人為事諸人也不把無明為事思量總
是空篩氣何不留將暖肚皮。
示眾拈拂子云老僧有一句子說與諸人看擲拂子
便下座。
示眾舉益州通禪師問夾山云目前無法意在目前
不是目前法非耳目之所到豈不是和尚語山云是
通乃掀到禪床叉手而立夾山打一棒師云山打一
<pb n="263"/>
棒是目前法不是目前法掀到禪床是會夾山意不
會夾山意諸禪德道道道得許你入阿字法門。
示眾舉巖頭渡婆子拋兒子公案師云這婆子自底
性命要且捨不得巖頭不合激發他殺了一箇兒子
據令而行各與七十棒諸禪德若謂不公卻請斷看。
示眾今朝十五槌鐘打鼓咄哉老僧泥裏洗土。
上堂主人翁錯惺惺著錯他時後日不受人謾錯且
道瑞巖錯千巖錯錯錯。
客至上堂披衣登法座道者是高僧將謂多奇特元
來百不能西風吹細雨落葉滿空庭有客來相訪青
山自送迎。
浴佛上堂摩耶今日產嬰孩剛道天宮降下來不是
雞窠生鳳卵分明象子出驢胎無明果向空中結三
毒華從火裡開堪嘆禍根深不拔叢林一歲一番災
御香至上堂御香來自九重天一縷煙雲遍大千林
下野人何以報祝延聖壽萬斯年。
檀越樓清翁一得建山門塑金剛開光明示眾以筆
點一點云這一箇莫道不曾相識好又點一點云這
一箇卻即是樓一得外護山門內承佛記金剛正體
洞徹十虛大用現前威而不猛有為界中不壞無為
之相無為界上不宰有為之功爾能借我神通我亦
助君精彩所以道眼眼相覷面面相對灼然不在筆
尖頭自有光明動天地。
檀越樓文翁造殿又塑佛開光明示眾云德山拆卻
殿丹霞燒卻佛樓文翁造殿又塑佛且道拆殿燒佛
底是起殿塑佛底是以筆點云這裏見得靈山一會
儼然未散若也不見是真精進是名真法供養如來
若要分明更下注腳作福者作福造罪者造罪張公
喫酒李公醉總不干無明一星子事乃呵呵大笑。
日本祖能首座請衣上堂舉石門聰和尚云西天二
十八祖盡得傳衣付法唐土六祖之後得道者多只
傳其法不傳其衣無明則不然衣以表法故謂之法
衣人能宏道故謂之法身無處不遍無處不明故謂
之法眼高峰老祖法衣一頂今春對眾請與高麗國
金剛山供養去也幻住先師法衣一頂我得來三十
年矣如今大拙首座又要請歸供養雖然如是從上
諸祖各各有三十棒分無明亦有三十棒分眾中莫
有下得這般毒手者麼有則出來下手看如無他時
後日不得向背地裏苦叫屈擊拂子下座。

<other>小參</other>
杭州天龍禪寺慶讚佛閣僧堂小參拈拂子云大眾
我有一問在你諸人處你諸人莫有將我問來問我
者麼僧問如何是和尚問處師云問處也不知進云
古人道問在答處答在問處此意如何師云三十棒
付在來日進云天龍長老為淨心鑒義入山設齋俵
嚫未審有何福報師云三尺一丈六僧禮拜師云因
我得禮你師乃豎拂子云森羅及萬像一法之所印
是大神咒是大明咒是無上咒是無等等咒三世諸
佛說也說不到歷代祖師傳也傳不來唯是上上根
器頂𩕳上豁開正眼腳跟下一覷覷透盡十方世界
無有一人不是自己無有一物不在自己光明裏如
千日並照罄無側影若是尋光美影展轉沒交涉直
饒萬里不掛片雲青天也須喫棒教中道若以色見
我以音聲求我是人行邪道不能見如來復豎拂子
云大眾見麼要且不是色喝一喝云聞麼要且不是
聲既不是聲又不是色既不是見又不是聞喚甚麼
作邪道又喚甚麼作如來泥團土塊眼睛開如如狗
子何曾佛性無雖然道箇如如早是變了也且道變
作甚麼以拂子劃一劃云上劃不長下劃不短。
杭州無用貴長老與無明云松江淨心比丘尼為天
龍起蓋佛閣僧堂明樓法堂東淨西菴種種緣事今
夏畢工另備物料到山設齋俵嚫請和尚升座舉揚
<pb n="264"/>
正法眼藏涅槃玅心追嚴幻居士蔡公及孟賓學錄
同登寶所兼報四恩三有普令法界之內血氣之屬
知有我宗門中超生越死一段奇特大事所謂奇特
大事者不是你小智小德凡愚小可之事何故見底
大便知底大知底大便說底大說底大便做底大做
底大便成底大成底大無有不大者人中則為大人
賢中則為大賢聖中則為大聖如天普蓋如地普擎
如虛空普包虛空普包萬物而無能包之心此事能
包虛空亦無能包之相所以道空生大覺中如海一
漚發只要你諸人直下信得及覷得透便與釋迦老
子不別元來自己分上有這一段奇特大事可以超
生越死可以超凡越聖可以超佛越祖臨濟云你一
念清淨光是你屋裏法身佛巖頭云一一從自己胸
襟中流出蓋天蓋地去幻住和尚云父母未生前那
箇是本來面目你若見得本來面目自然生本不生
死本不死常于日用中轉不可測底機輪自然活轆
轆地雖在聲色中不為聲色所惑雖處萬法中不為
萬法所移雖居三界中洞明三界二十五有善惡果
報苦樂業緣而無纖毫執著亦無纖毫所礙不彈指
便入毘盧大莊嚴樓閣之中現不可說重重樓閣一
一樓閣中現不可說重重境界一一境界中現不可
說重重莊嚴須彌盧為之床座香水海為之屎坑一
一屎坑中蛆虫皆現大人之相一一床座中有大善
知識叱文殊為奴以普賢為婢行棒行喝接上上大
機至於種種說法種種利生無一塵不是道場無一
法不是佛事交光相羅如帝珠網互相攝入互相顯
現一一出生重重無盡有般瞎漢便道此是表顯之
說和尚莫錯又有般道金屑雖貴落眼成翳癡人不
可與你說夢你這裏信得及皆吾心之常分初不假
於他術苟有纖毫信之不及及之不盡便為滲漏便
成滯礙如何能拈一莖草作丈六金身插一莖草而
建梵剎向一莖草上現瓊樓玉殿耶白雲端和尚云
若端的得一回汗出便向一莖草上現出瓊樓玉殿
若未端的得一回汗出縱有瓊樓玉殿卻被一莖草
蓋卻作麼生得一回汗出去自有一雙窮相手不曾
容易舞三臺後來大慧和尚拈云一莖草上現瓊樓
玉殿決定可信瓊樓玉殿被一莖草蓋卻莫被他熱
瞞徑山與麼道與已得一回汗出者說若未得一回
汗出不得疑著夫謂善知識者是大因緣解粘去縛
蓋是尋常奪食驅耕還它敏手白雲張千鈞之弩豈
為鼷鼠發機大慧垂四海之鉤只要獰龍上釣且道
無明者裏作麼生既有一雙窮相手不妨容易舞三
臺久立珍重。
東陽法界寺小參世尊乞食入於王城千巖下山游
於此地眾中莫有共相證據者麼（問答不錄）拈拄杖云大
眾見麼喝一喝云大眾聞麼聞聲悟道見色明心汝
諸人總見總聞作麼生是你明底心悟底道若識得
無明拄杖子便識得自己主人翁既識得自己主人
翁又喚甚麼作明底心悟底道良久顧視左右云但
以假名字引導一切人茲者承萬里山召予一眾午
齋令陞此座舉唱宗乘開發未悟汝諸人各各有一
對眼睛烏律律地有一雙耳朵虛靈靈地肚饑便要
喫飯內逼便要屙屎豈不是你諸人底喫飯屙屎佛
眼裏放光照見山河大地耳裏放光照見一切音聲
復拈拄杖云豈不是色是佛色喝一喝云豈不是聲
是佛聲這裏明得悟得喫法界山主午齋不曾咬破
一粒米如或未然聽取一頌雙塔崔嵬聳碧空東陽
獨此梵王宮義烏有箇無明老拄杖攜來見主翁作
麼生是賓主互換底句子卓拄杖一下下座。
檀越樓子賢薦母請對靈小參拈瓶中花云大眾見
麼會麼世尊拈起一枝花迦葉便乃微微而笑老僧
拈起一枝花眾中莫有微笑者麼（問答不錄）復云舉一不
得舉二放過一著落在第二世尊拈花迦葉微笑已
<pb n="265"/>
是第二頭第三首老僧與麼提唱大眾與麼儼臨且
道明得甚麼事不見道吾有正法眼藏涅槃玅心分
付于汝汝當流布無令斷絕只如今日故檀越老安
人李氏娘子五七之辰他令嗣子賢子潤子瑞及諸
孫闔宅貴眷設齋供養佛僧請無明升于此座舉揚
正法眼藏涅槃妙心老安人涅槃與諸佛涅槃同耶
不同耶若言同諸佛是黃金丈六之身老安人是父
母所生之身法身色身本無二相正與麼時作麼生
道得諦當一句道得不惟老安人便登佛位亦令現
前一種若見若聞同成正覺如或未然無明又打葛
藤瞞你諸人去也復拈花云妙性圓明離諸名相本
來無有世界眾生因妄有生因生有滅生滅名妄滅
妄名真無明手中一枝花真耶妄耶生耶滅耶有耶
無耶眾生耶世界耶名相耶妙性耶釋迦老子即今
在者一枝花上於一花中現百千萬葉於一一葉中
現百千萬世界于一一世界中現百千萬佛身於一
一佛身中現百千萬種光明於一一光明中現百千
萬種相好令百千萬種眾生有眼者見有耳者聞有
身者知有心者覺所謂見聞知覺無障礙聲香味觸
常三昧一切眾生既如是十方諸佛亦如是生底檀
越亦如是死底檀越亦如是無明老漢亦如是現前
大眾亦如是如是之法如是如是不是強為法如是
故所以雲門大師云聞聲悟道見色明心觀音菩薩
將錢買胡餅放下手卻是饅頭你若識得雲門底胡
餅便是今日喫底饅頭麥裡有麵米裡有飯不出門
見天下不動步游十方不彈指開彌勒重重樓閣之
門不開口常轉如是經百千萬億卷正法眼藏兩手
分付涅槃妙心更非別人只如僧問馬祖如何是佛
祖云即心是佛其僧言下大悟便信自心是佛六根
門中塵塵是佛之光明萬法境上種種是佛之妙用
生本不生死本不死所以老僧道檀越老安人即今
已成佛蔭庇諸兒孫倍增無量福畢竟以何為據復
拈花云一花一國一如來無影枝頭葉葉開遍界光
明遮不得黃金地上玉樓臺下座。
<other>普說</other>
除夜普說召大眾云還會得臘月三十日事麼會得
臘月三十日事便透得箇趙州無字透得趙州個無
字便會得老僧意會得老僧意便知未開口時與你
普說了也更擬事持語言形於紙墨明眼人前一場
笑具信知此事不在文字語言上一大藏教圓說偏
說顯說密說天下老和尚橫說豎說向上向下說諸
子百家千說萬說日上月下夜暗晝明山高水深風
動雲起若聞若見萬法樅然塵說剎說虛空說國土
說熾然說無間歇何曾無語言文字來因甚二祖三
拜達摩謂之得髓師資會遇冥然吻合以至六祖不
會德山棒臨濟喝魯祖面壁傳也傳不得說也說不
得故云教外別傳之旨何不直下與麼會去與麼休
歇去與麼省力去卻外求許多拉圾築在肚皮裏增
長無明滋培業識牽入生死海裡浮沉未有了日所
以道普者不說說者不普僧問趙州狗子還有佛性
也無州云無只這一箇無字不是有無之無不是無
無之無不是亦有亦無之無不是非有非無之無如
今人根器薄劣隨語生解多執己見見有執有見無
執無道有著有道無著無道亦有亦無著亦有亦無
道非有非無著非有非無西天九十六種外道有無
二見為其根本此方亦然先聖慈悲之故破你執拔
你見截你四路葛藤只要你親證親悟透頂透底做
箇洒洒落落無事人除非不動動如獅王哮吼一聲
壁立萬仞老僧早年參數員尊宿多教提無字話有
者道問在答處答在問處狗子無佛性有業識無業
識有佛性既有有無又有問答要見趙州遠之遠矣
又有道如一口劍相似擬議則傷鋒犯手不擬議則
喪身失命復引五祖演和尚頌證云趙州露刃劍寒
<pb n="266"/>
霜光燄燄更擬問如何分身作兩段大慧和尚云參
學人向露刃劍上著得隻眼便是千了百當五祖大
慧則是你則未是又有道如一座須彌山相似須彌
山生佛未具已前一著子也緊緊靠著不得放捨復
引雪巖和尚云單單提一箇無字如靠一座須彌山
為證一座山又有箇人靠如何喚作生佛未具已前
一著子也又有教人閉眉合眼做死模樣將箇無字
頂在額上或放鼻尖上或頓面前或向赤肉團上上
度或向心意裏妄想摶量認得些子光影便為極則
密室傳授遞相印證入邪見稠林作魔家眷屬又有
喻如鐵掃帚掃盡昏散朗如虛空此是應病與藥病
去藥存藥返為病如上所明各各自謂宗門中爪牙
檢點將來不出四句所攝斷人命根要且未在末上
見中峰老和尚於別不花平章府中請益無字話歸
靈隱不出僧堂者三年十二時中只在個無字著到
一日在望亭聞鵲聲忽得箇歡喜處因陳所見和尚
略不肯遂發憤歸受業夜臥間聞老鼠翻飯碗墮地
喜不自勝達旦亟往見老和尚和尚見來便云趙州
因甚道箇無字云老鼠喫貓飯云未在更道云和碗
也打破老和尚乃笑不復詰後拜辭囑云汝宜隱遁
嚴谷不可隨世流布時節若至其理自彰二十年來
縛茅株守似箇死漢自救不了敢言為人山中百餘
人兄弟遠從千里萬里拋卻師長父母來此相聚誠
不易得年窮歲盡火冷灰寒廢寢忘飧不為別事已
透關者不在叮嚀未透關者切須子細出息不保入
息今朝不保來朝言鋒若差鄉關萬里死生事大各
自努力珍重。
僧問世尊拈花迦葉微笑達磨面壁二祖安心祖祖
傳來者一句師今端的付何人師云未到你在進云
師子窟中師子旃檀林裏旃檀為甚未到學人師云
一絲頭上三千界進云不是心不是佛不是物是箇
甚麼師云你道是箇甚麼進云未審向上還有事也
無師云有進云如何是向上事師云不是心不是佛
不是物僧禮拜師乃舉起拂子云一句中具三玄一
玄中具三要所以道第一句中薦得堪與佛祖為師
只這一句子流出百千萬億句句中具不可說不可
說妙義覓一絲毫妙義了不可得百千萬億句收入
這一句句中顯不可說不可說形相覓一絲毫形相
亦不可得壁如虛空具含眾像於諸境界無所分別
又如虛空入諸國土於諸國土而無所入復舉拂子
召大眾云見麼不是心不是佛不是物是箇甚麼喝
一喝云大眾聞麼不是心不是佛不是物是箇甚麼
只此見聞非見聞無餘聲色可呈君是中若了俱無
事體用何妨分不分若分色見聲求是行邪道若不
分顢頇佛性儱侗真如到這裏須是出格過量底人
始得還委悉麼直透萬里關不住青霄內（謝辭不錄）。
復云山中草創所在若要講諸方叢林禮數也講未
得今夏雖有三四百兄弟也有數間屋子長老首座
有工夫請自去講老僧只是聖壽寺一箇園頭二十
年庵居一味社田頭佛法把鉏頭時鏟草擇菜時燒
火時掃地時喫粥喫飯時阿屎送尿時未嘗不與諸
人眉毛廝結性命相負的的舉揚又要打大鼓升法
座做模打樣作甚麼適來禪客與麼問老僧與麼答
如此問答如此激揚汝諸人這一句子還分曉也未
若分曉父母未生前面目亦分曉父母未生前面目
分曉四大分散後底事亦分曉四大分散後事分曉
即今日用事亦分曉即今日用事分曉一動一靜一
語一默一起一倒一生一死生也與麼死也與麼生
死中有佛則不迷生死生死中無佛則無生死與麼
則無有不分曉底時節所以道十方世界是箇老僧
盡十方世界是箇法座盡十方世界是箇院子盡十
方世界是你諸人自己盡十方世界只是這一句子
這一句子明得無有不明底句子這一句子透得無
<pb n="267"/>
有不透底道理前故云須出格過量底人始得大眾
要識出格過量人麼舉起拂子云釋迦老子來也天
上天下唯吾獨尊作麼生說箇未出母胎度人已畢
底道理不是心不是佛不是物是箇甚麼末上謂迦
葉云吾有正法眼藏涅般妙心分付於汝汝當流布
無令斷絕不是心不是佛不是物是箇甚麼自是一
犬吠虛千猱啀實阿難便問迦葉云世尊傳金襴外
別傳何物好樣不相學迦葉召阿難阿難應若自是
一條箸迦葉云倒卻門前剎竿著費力不少至于西
天四七東土二三遞相出興千變萬化只宗這一句
子只扶豎這一句子只顯示這一句子而已豈不見
南獄讓和尚得這一句子於六祖大師便云說似一
物則不中修證則不無染污則不可祖云只此不染
污是諸佛之護念汝既如是吾亦如是師云好箇東
瓜印子搭著搭不著未免遞相鈍置馬大師得這一
句子於南嶽便云自從胡亂後三十年不少鹽醬破
驢脊上足蒼蠅因僧問離四句絕百非請師直指西
來意祖云我今日勞倦不能與汝說問取智藏去僧
問藏藏云我今日頭疼不能與汝說問取海兄去僧
問海海云我到這裡卻不會僧回舉似祖祖云藏頭
白海頭黑師云離四句絕百非馬駒踏殺天下人元
來答者話不得非父不生其子一箇頭疼一箇不會
藏頭白海頭黑也是賊過後張弓百丈和尚得這一
句子於馬祖因再參侍立次祖以目視繩床角拂子
丈云即此用離此用祖云你後開兩片皮將何為人
丈取拂子豎起祖云即此用離此用丈掛拂子於舊
處祖震威一喝丈大悟直得三日耳聾師云大眾百
丈是喝前悟喝後悟悟前聾悟後聾定當得出即此
用離此用定當不出莫看繩床角頭且看老僧手裏
底得與麼搖搖曳曳無風荷葉動決定有魚行黃蘗
運和尚得這一句子於百丈一日示眾云汝等諸人
盡是噇酒糟漢與麼行腳何處有今日還知大唐國
裡無禪師麼有僧出云只如諸方匡徒領眾又且如
何蘗云不道無禪只是無師師云黃蘗只知大唐國
裡無禪師不知我如今大元國裡箇箇是禪師是講
師律師有般漢便道與匡徒領眾者何異只向道不
道無師只是無禪臨濟大師得這一句子於黃蘗示
眾云我於先師處喫六十棒如蒿枝拂相似如今再
思一頓喫不知誰為下手有僧出云某甲下手濟度
棒與之僧擬接濟便打師云好笑你自心中急他人
未肯忙若是箇漢當時便與掀倒禪床攔胸一踏拄
杖子只得兩手分付不見道老鼠養兒沿屋棟龍生
龍兮鳳生鳳興化獎和尚得這一句子於臨濟於大
覺棒頭悟得先師在黃蘗處喫棒底意旨乃示眾云
今日不用如何若何便請單刀直入興化為汝證據
時有旻德長老拜起便喝化亦喝德又喝化又喝德
禮拜歸眾化云若是別人三十棒一棒也較不得何
故為他旻德會一喝不作一喝用師云陣雲動地而
來雪刃挨身而入鐵旗鐵鼓未為好手全殺全活方
見作家較他登九龍御輦而被烹失千里烏騅而自
刎者蓋相萬萬劍戟盡為農器用馬牛歸放華山陽
何以見得王登寶殿野老謳歌南院顒和尚得這一
句子於興化因僧問赤肉團上壁立千仞豈不是和
尚語院云是僧便掀倒禪床院云看這瞎漢亂做僧
擬議院便打師云手裏棒折那如師子捉象亦全其
力捉兔亦全其力又僧問從上諸聖向甚處去院云
不上天堂便入地獄僧云和尚聻院云還知寶應老
漢落處麼僧擬議院以拂子打云令合是汝行又打
一拂子後來雪竇道令既自行且拂子不知來處雪
竇道箇瞎且又雪上加霜大慧云權衡臨濟三玄三
要還他南院始得雪竇為甚道拂子不知來處妙喜
道箇瞎且要兩得相見師云雪竇扶弱大慧扶強無
明也只道個瞎且要瞎一切人眼何謂不上天堂便
<pb n="268"/>
入地獄風穴沼和尚得這一句子於南院上堂有云
若立一塵家國興盛野老嚬蹙不立一塵家國喪亡
野老安貼於此明得闍黎無分全是老僧於此不明
老僧即是闍黎闍黎與老僧亦能悟卻天下人亦能
迷卻天下人要識闍黎麼左邊拍云這裏是要識老
僧麼右邊拍云這裡是師云無明則不然若立一塵
君君臣臣父父子子不立一塵此間無老僧目前無
闍黎雨順風調河清海晏於此明得古佛與露柱交
參占波共新羅鬥額於此不明眼裏著得百億須彌
山耳裏著得百億香水海首山念和尚得這一句於
風穴拈竹篦云汝諸人喚作竹篦則觸不喚作竹篦
則背且道喚作甚麼時葉縣省和尚在座下便近前
製得拗作兩橛擲下云是甚麼山云瞎縣便禮拜師
云一挨一拶一縱一奪宗門中謂之爪牙亦謂之巴
鼻豈盲龜跛驢之事二尊宿一人高高山頂立不露
頂一人深深海底行不濕腳拗竹篦作兩橛且置首
山道箇瞎意作麼生只許老胡知不許老胡會汾陽
昭和尚得這一句子於首山示眾云識得拄杖子行
腳事畢師乃豎起拂子云識得無明拂子更買草鞋
行腳三十年慈明和尚得這一句子於汾陽向方丈
內安一盆水上置一口劍下置草鞋膝上橫按拄杖
有人入門便指擬議便打應庵云我當時若見便去
左耳邊低聲下一轉語待他貪觀天上卻與一指擬
議把劍便斬師云轉見淆訛不妨疑著應庵老人耳
邊下一轉語知他說箇甚麼我當時若見把劍便斬
因甚如此鷸蚌相持俱落漁人之手楊岐會和尚得
這一句子於慈明僧問如何是佛岐云三腳驢子美
蹄行師云住院屋壁疏滿床堆雪珠踢出金圈栗棘
嚇倒百丈野狐三腳驢三腳驢差異畜生天下無白
雲端和尚得這一句子於楊岐因僧問一喝分賓主
照用一時行去此二途請師別道雲便喝僧云從來
疑著和尚雲便打僧云作家宗師雲云也不消得僧
禮拜師云眾中一喝多有商量喝牛便行喝馬便住
喝人惡發喝佛慈悲這僧道從來疑著和尚是肯語
是不肯語白雲便打是賞伊是罰伊選佛若無如是
眼假饒千載亦奚為五祖演和尚得這一句子於白
雲結夏示眾云無可管顧諸人今日作一家讌遂抬
手云囉囉招囉囉搖囉囉送莫怪空疏伏惟珍重師
云一箇鐵酸餡百味具足知他祭了多少閒神野鬼
直饒一咬百雜碎到這裏急須吐卻佛果勤和尚得
這一句子於五祖因僧問一大藏教阿那箇是頭果
云如是我聞僧云此是阿難底如何是和尚底果云
我使得甚快師云只欠作云何梵在虎丘隆祖得這
一句子於佛果果室中問祖云見見之時見非是見
見猶離見見不能及舉拳示之云見麼祖云見果云
頭上安頭祖於是悟入便禮拜果云見箇甚麼祖云
竹密不妨流水過師云象王回旋師子返擲不用纖
毫氣力不留些子痕跡是則是父子投機啐啄同時
只恐學語之流不作平實會便作活脫會畢竟如何
識取鉤頭意莫認定盤星又示眾云凡有展托盡落
今時不展不托墮坑落塹直饒風吹不入水灑不著
檢點將來自救不了不見道寒潭目影靜夜鐘聲隨
扣擊以無虧觸波瀾而不散猶是生死岸頭事拈拄
杖云劃一劃劃斷生法師多年葛藤點頭石不覺撫
掌大笑且道笑箇甚麼腦後見腮莫與往來師亦呵
呵笑云笑須三十年三三九十年且道笑箇甚麼笑
你腦後見腮應庵和尚得這一句子於隆祖據室云
現成公案坐斷淆訛錯下註腳槌折你腰撩起便行
必死之疾要須英俊別有生涯忽遇衝雲俊鶻來時
如何漫天網子百千重師云驅耕奪食手段羅龍打
鳳門庭漫天網子百千重這老兒已是通身泥水衝
雲俊鶻走向甚處去也不消一拶去死十分密庵和
尚得這一句子於應庵應庵室中問云如何是正法
<pb n="269"/>
眼密云破沙盆師云僧問雲門如何是正法眼門云
普擊床左邊云過這邊著僧問風穴如何是正法眼
穴云瞎擊床右邊云過這邊著復打一圓相云破沙
盆吞乾坤七華八裂渾渾淪淪颺在拉圾堆頭千金
難買擎在諸佛掌內不直分文打鐘打鼓普請看盛
羹盛飯養兒孫好大哥破庵和尚得這一句子於密
庵上堂有云不是心不是佛不是物忍俊不禁為諸
人作箇撇脫拄杖卓一下云流水暗消溪畔石勸人
除卻是非難師云雲浮世間無根得活火燒海底有
種皆萌不與凡聖同纏東土來作甚麼不與萬法為
侶西江吸盡何為既無彼此之分寧有古今之異塵
塵爾剎剎爾樅樅然靈靈然若作佛法商量未免披
毛戴角若作世諦流布依舊前三後三所以道流水
暗消溪畔石勸人除卻是非難難難蟭螟搖撼萬重
山無準和尚得這一句子於破庵有時上堂云名不
得狀不得取不得捨不得只麼得且道得箇甚麼三
人證龜成鱉師云二從一有一亦莫守既是名不得
狀不得為甚證龜成鱉咄殺人刀活人劍雪巖和尚
得這一句子於無準尋常只把這一句賣美外集中
有送人偈云現成句子輕拈出不落平平仄仄中只
恐累君行李重預先題在石屏風師云我當時若在
座下但云集雲峰下四條藤巴落平平仄仄仄仄平
平況是槌鐘擊鼓鵲噪鴉鳴森羅萬象水綠山青未
開口未動念文彩全彰五音迭奏直得觸目無滯達
得名身句子一切法空山河大地是身身亦不可得
喚作三昧性海俱備猶是無風匝匝之波更須知有
向上一竅又寄竹篦與高峰老祖偈云上大今已無
人雪巖可知禮也一條黑漆竹篦分付原妙侍者師
云分付莫錯麼錯則不名仰山不錯則天目山在萬
山之頂高峰老祖得這一句子於仰山嘗云不識巖
頭密啟處剛言悟得仰山禪師云大妄語成入無間
獄密啟處既不識仰山禪如何悟又有真贊示幻住
和尚云我相不思議佛眼莫能視獨許不肖兒得我
半邊鼻師云垂鉤四海只釣獰龍智過於師方堪傳
授且道傳授箇甚麼打失半邊鼻換得一隻眼幻住
和尚得這一句子於高峰老祖示眾舉大梅問馬祖
如何是佛祖云即心是佛常公聞是語當下如十日
並照情雲識霧應念廓清直往大梅山一任非心非
佛師云無明在眾時有般兄弟聚頭喧喧妄議云中
峰和尚只說得心性禪義理禪拖泥帶水老婆禪與
他打在大梅大珠永明明教慈受隊裡去唯古林和
尚序一花五葉之書則云闢義學之見封發正宗之
玄閟其言富其理妙非離文字言說捨名相筌蹄斷
葛藤露布碎聖凡窠臼者未易窺其彷彿虛谷和尚
則云中峰禪師徹法源底廓同太虛百千無量玅義
皆從性海中滔滔流出自然超宗越格破胎息妄傳
正合圓悟祖師意闢義解流謂從信心銘起亦古人
未論至此師云三段不同收歸上科又於信心銘中
舉到得失是非一時放卻處闢云咄說有可放也合
喫棒說無可放也合喫棒何故則為伊脫得失是非
未得在師云三祖大師非老幻住與麼發明幾乎一
生受屈驀拈拄杖云這箇喚作拄杖子便不是一句
子若喚作一句子便不是拄杖子纔有所是便有所
非纔有所得便有所失得失是非既免不得這一句
子如何免得以拄杖劃一劃云三世諸佛歷代祖師
天下老和尚總貶向無生國裡去也即今莫有傍不
甘底出來把老僧拖下禪床爛椎一頓與這一隊老
漢出一口氣不妨做渠直下兒孫如有與無明相見
如無無明倒行此令去也乃喝一喝拈拄杖下座一
時趁散大眾。

<other>法語</other>
<other>示瑛禪人</other>
<pb n="270"/>
參禪人做工夫無別事只要知箇本命元辰下落處
知得自己辨得他人山河大地世出世間一一盡知
下落瞞你一星子不得喚作智眼洞明心行處滅然
後回身轉步建大法幢現出三頭六臂七縱八橫拈
一莖草作丈六金身拈丈六金身作一莖草用殺得
人活得人金剛王寶劍寒凜凜地喚作臨濟下兒孫
不為分外若但名字出家名字行腳不信好人說不
知祖師巴鼻不到諸佛田地不做真實工夫一法不
明目前萬法悉不明了光陰迅速空然白首眼光落
地時將甚麼子敵他生死瑛上人可畏可畏快須打
併從前業識歇去許多打之遶著些精彩提箇萬法
歸一一歸何處話忽然一踏踏著一覷覷破元來青
州布衫便是川藞苴底屎布裙。
<other>示月禪人</other>
人人盡有這箇月幾回圓兮幾回缺明時暗相在其
中暗時明相何曾滅看他蟾桂影婆娑直透碧潭光
皎潔正好供養與修行不出如今底時節濠州滿月
上人信有我宗見性成佛之旨春間到茅庵請益參
箇話頭決要今生悟得自己分上灼然有這一段了
生達死底大事因緣老僧向他道我底說話恰如一
箇指頭子相似為你要見天上月所以指箇水中月
影子示汝頭上自有箇真月也釋迦老子也與麼道
我說修多羅教如標月指當觀月輪莫觀吾指你如
今若只愛我言語便是看我底指頭要且不知月在
甚麼處你要識真月麼只你問我話底是只你舉話
頭底是只你未舉話頭時來問我底是但與麼回光
返照去忽然與所參話頭無二無別方信通身是一
輪清淨寶月圓滿無缺晝夜放八萬四千圓滿淨光
照天照地盤山云心月孤圓光吞萬象光非照境境
亦非存光境雙忘復是何物洞山云光境未忘復是
何物老僧云光境不忘復是何物你且道三箇老漢
那箇堪為汝師須具眼始得。
<other>示賑上人</other>
海東賑上人為清拙和尚侍者自謂不能盡其師之
道焚舟西登海岸首禮請徑山諸大老復探水於伏
龍山頂兩呈偈語且有自遠趨風之辭予不之答又
乞一言而為洞徹向上的的相承底一段大事不得
已而謂之曰汝還知大唐國裏無禪師麼汝師為天
下之師何謂無師汝師傳我佛我祖不傳之道何謂
無道決欲盡師之道求之於人不若求之於己直下
休去歇去一念萬年千萬里無寸草處去古廟裏香
爐去到大歇大休田地返觀從前學得底記得底說
得底做得底總是聰明知解人我業識生死根本到
這裏身心廓如太虛覓佛祖禪道了不可得覓人我
業識是非生死若知解纖毫形相皆不可得然後為
一切人師也在我我為法王於法自在不見道智過
於師方堪傳授只如汝師說底與無明同耶不同耶
若（道同又要問無明作麼若道不同佛法豈有兩般直須如箇戴角蛇插翅虎破鏡鳥啗母不是差事）。
<other>示嵩上人</other>
赤梢鯉魚橫海而來動便波濤洶湧雷電喧轟風雲
四起籠罩不肯住呼喚不回頭所謂漫天鐵網透過
不難一竅穿通玲瓏八面及乎撞著一枚臭虀罋子
牛腳跡水因甚向裏面淹殺喪卻一條窮性命喝當
時若下得這一喝死得天下人活得天下人不惟與
臨濟出得一口氣從上老凍膿一任吞吐日本嵩上
人清拙老人入室之子今冬山中道聚標此紙云大
唐音響未能通雖聽法雷如耳聾末後云須彌為筆
寫虛空果能耳聾不通音響則不繆為清拙之子又
何待無明操須彌筆寫出許多不材不淨恣意啗咂
而墮於埜狐群隊無箇出頭時節所以先聖云如今
有一等不識好惡禿奴向教乘中取意度商量成於
義句如將屎塊子自口含了卻吐與人又云我被先
師一喝直得三日耳聾雖然我也無量罪過汝也無
<pb n="271"/>
量罪過。
<other>示濟禪人</other>
參禪人須參活句莫參死句何謂活句只如僧問趙
州狗子還有佛性也無州云無又問一切眾生皆有
佛性因甚狗子無佛性州云他有業識在這便是活
句這僧向活句上問趙州又向活句上答你如今要
這一則公案分曉只就（每日每夜）業識紛飛處看業識與
麼紛飛如何是無業識田地佛性現成如何得見佛
性與佛祖一般如人學射久久方中所謂得之於心
應之於手卻不可滯在有上滯在有上便同眾生又
不可滯在無上教中謂之相違又不可滯在非有非
無上教中謂之戲論總不落階級不涉廉纖著著有
出身之路始到得活句邊猶未取得老趙州性命在
且道老趙州性命作麼生取不見五祖演和尚云趙
州露刃劍寒霜光焰焰更擬問如何分身作兩段你
且道是死句是活句參。
<other>示潤禪人</other>
去年與予同棲嚴穴卓卓然以此事為務不與群兒
伍決欲了這一場公案問他今日工夫如何不答又
問他父母未生前甚麼處與老僧同住來或豎拳或
一笑或不語掉臂便行一日老僧同石門和尚在火
爐頭閑坐見他來問訊便問他不去僧堂裏做工夫
來這裏做甚麼借石門癢和子連打數下他微微而
笑無些子怒色彼時貴無用在嘉禾一日請假去相
訪一別十餘箇月日每每寄果物來老僧深喜之不
是喜他遠寄物來然喜怒人之常情只如父母未生
以前身已尚無喜怒從甚處安著你若道即今底便
是未生前底未生前底便是死了燒了底正是顢頇
佛性儱侗真如直須劍刃上翻身缽盂中走馬始得
不見古人道懸崖撒手自肯承當絕後再甦欺君不
得這一著子不是小可事是無大得大一件大事所
謂生死事大無常迅速今日不了萬劫餘殃上人決
要了此事時歸來一日與汝三百下癢和子休怪。
<other>示悟侍者</other>
先聖云悟是第二頭又有云須妙悟始得又有云悟
後須遇人始得參禪參便了又要遇人作甚麼殊不
知涅槃心易曉差別智難明只如每日肚裏須喫飯
方飽你喫飯還療得我饑麼眼裏觀色山不可喚作
水耳裏聞聲聲生聲滅於耳有干涉無若云有干涉
則墮戲論若云無干涉則墮相違直須離四句絕百
非入得一切透得一切猶是教乘邊事未是衲僧本
分事莫聲是佛聲色是佛色是麼莫未上船時已喫
三十棒是麼若恁麼商量要見無明且居門外總不
與麼畢竟如何有跟如盲有口如啞日本悟侍者謂
鄉音不辨特此乞形紙墨以疏其意不審侍者是悟
了問悟前問不前不後問老僧答汝了也併卻咽喉
唇吻致將一問來。
<other>示懋禪人</other>
諸佛出世祖師西來不過與人做箇證明底而已且
證明箇甚麼懋禪人今夏道聚山中秋歸受業方回
乃出紙覓長語警策做工夫要透脫生死此事你須
自下手腳直做到直截不疑之地方能透得生死方
見諸佛諸祖心髓方知老僧屋裏底事所謂啐地折
嚗地斷絕後再甦頂門眼活一口金剛寶劍亙古亙
今擒縱在我不由別人真大自在大解脫大丈夫也
若不與麼隨群逐隊今日三明日四未曾得箇念頭
暫時停息如一鍋沸湯相似自也下手腳不得教別
人如何下得手腳煎得乾無滴水卻是箇好底時節
恐你又不肯信卻又去別處尋水來攙轉見郎當正
是半前不後底溫湯將來何用如今決欲了此事緊
咬齒關硬著脊骨把趙州狗子無佛性話一提提將
去生死心絕語言道斷㘞地一聲不待老僧與汝證
明汝自知之。
<pb n="272"/>
<other>示壽禪人</other>
德壽禪人久於山中相聚晝則作一切務夜則消息
不眠蓋圖出生死大苦海到佛祖安樂田地也果欲
到佛祖田地須悟萬法歸一一歸何處話與父母未
生前話狗子無佛性話不是心不是佛不是物話無
絲毫疑滯無些子差錯盡平生力量一味捱將去捱
到露布極伎倆盡命根斷便是到佛祖田地也雖然
更須知有臨濟三頓痛棒底道理且道無明門下又
作麼生咄且待別時來。
<other>示成禪人</other>
德成禪人四年在山中結緣去年化僧堂席今年又
化僧堂帳眾僧坐臥食息於其中無有一人不仰仰
羡羡你結緣種德則不無只如萬法歸一一歸何處
話且道與你途中生生受受登檀施門有逆有順即
今歸到山中與眾人眉毛廝結鼻孔相拄至於著衣
喫飯屙屎送尿或語或默或忙或閑同耶不同耶若
道同趙州為甚道我在青州做一領布衫重七斤若
道不同眾人盡見你化席化帳雖然你更化一領漫
天帳一領無縫席與老僧方答汝話有者便道和尚
滿口道了滿幅寫了又道未答話在咄不見道成家
容易破家難南泉云我十八上便解作活計趙州云
我十八上便解破家散宅神仙妙訣父子不傳。
<other>示顯侍者</other>
汝欲遊方禮祖師徒勞走得腳生胝要須坐斷毘盧
頂一任小慈妨大慈慈顯上人叢林英俊之流乃乞
語參方禮祖扣問父母未生前一段奇特大事所以
云要須坐斷毘盧頂至如文殊普賢釋迦彌勒臨濟
德山是甚破草鞋要用便用要置便置我為法王於
法自在雖然你須是到這般田地有這般作略是這
般種草具這般眼目得這般機用方可這般底卻不
可學如今人撥無因果步步行有口口談空造地獄
業臘月三十日到來一場敗闕卻怪無明不得何故
佛法無多子久長難得人勉之。
<other>示朱德珪居士</other>
萬法歸一一歸何處這八箇字子是天目高峰老祖
自證自悟之後又將這八箇字子教四海學者各各
令其自證自悟當自證自悟處卻不可作自證自悟
之見又不可滯在無證無悟處如今多有人不肯信
他只為不曾做這般真實工夫所以不能到他田地
雖曰參學往往於萬法上得些入頭處於一法上又
打失了於一法上得些入頭處於萬法上又打失了
所以不能如我祖師到證悟處所謂毫釐有差天地
懸隔松江信士朱德珪雖居塵俗之中而知有出塵
拔俗一著子日用十二時中參箇萬法歸一一歸何
處話自證自悟則未可相許然根本既正枝葉自不
生更須著精彩徹底信自心是一法心生則種種法
生心滅則種種法滅生滅既滅則寂滅之相現前寂
滅相現前之時亦不起現前之見正與麼時一法萬
法瞞你不得豈不是塵俗中自證自悟底大丈夫也。
<other>示張德亨</other>
為了自己一件公案山僧權作書吏搭箇檢目穿箇
長詞未要呈廳上底先請通父押過通父你還押得
麼且作如何舉筆且作如何下手且道是真是偽是
可得是不可得你莫道不曾見箇元告人又無甚麼
詞語又無甚麼來歷如何教我押過情知通父到這
裏喚作無鬥頭公案所以押不得無明呈一箇有鬥
頭公案昔日裴休丞相捧一尊佛於黃蘗面前云請
師安名蘗召裴休休應諾蘗云為汝安名竟休言下
大悟通父要悟得此公案但向裴休悟處子細參究
忽然裴休撞在面前莫道只押過便是判斷也判斷
得且道合得多少罪犯。
<other>示圭講主</other>
懷州牛喫禾益州馬腹脹天下覓醫人炙豬左膊上
<pb n="273"/>
此箇頌流落叢林往往作佛法商量蹉過杜順和尚
無明也有箇頌且於佛法全無交涉云天子手中曰
圭諸侯手中曰笏宗師手中喚作甚麼喚作岡中玉
雖得一場榮刖卻一雙足不喚作岡中玉鐵作面皮
金作骨眉毛落盡不留莖鼻孔依前高突兀華嚴教
寺玉岡講主與無明雖未識面已嘗於贈宋雪山偈
中得其蘊矣知其是箇中人若不是箇中人如何肯
信無明遠遠寄香及此紙乞疏教外別傳之旨然而
教外無禪禪外無教非離言教而別有所傳謂迥異
言教傳不可傳之至玅耳至於至玅處說也說不得
如何傳授得須當人親證親悟始得清涼云說悟則
不可示人說理則非證不了且證悟之理亦是對未
悟者權立箇方便不作方便亦無漸次方到得事事
無礙法界如盛宗三大四法界總一經大綱如綱目
自張故能行布圓融醍醐毒藥箇是玉岡尋常布施
人底不可擔水河頭賣也且道吾臨濟三玄三要四
料揀一喝入五教之旨與三大四法界一部大經之
旨同耶異耶異若異於同全非諸佛意男子身中入
定時女子身中不留意不留意法法明明無理事信
哉。
<other>示周禪人</other>
古來行腳高士動經千里萬里涉艱履險不懼危亡
得失遇真正宗匠才放包至于出一叢林入一保社
必欲洞明己躬下一著子徹頭徹底無絲毫過患無
絲毫走作然後一一決擇明白要且不在明白處坐
地拈出來得人憎得人怕見他眼目定動底便與一
拶倘不識痛癢復示一言半句兩眼對兩眼底不可
放過十年二十年相處如一日相似知其不是箇中
人路上買飯喫徒而之他永不要見面何以故結朋
須勝＆unrec;似我不如無白雲端和尚云悟了須遇人始
得若不遇人如箇無尾胡孫美出來人便笑如今諸
方覓箇參禪底萬中無一莫說悟底更要遇人在輕
輕道著他你未在便乃面青面赤嗔心憤憤讚他好
箇禪和便無著歡喜處且道你好在甚處這般底打
殺了千千萬萬箇為宗門中除害卻有甚罪過你須
看前輩樣子具驗人眼目蘊成佛作祖底氣概奮這
般作略便從這裏做將去一一從胸襟流出來蓋天
蓋地明取古人語去即心即佛非心非佛且置不問
不是心不是佛不是物是甚麼咄更是箇甚麼。
<other>示涇禪人</other>
涇濁渭清水性是一如何有清有濁不見祖師道人
根有利鈍道無南北祖元涇禪人道聚山中參狗子
無佛性話觀其行住坐臥語默動靜著著在話頭上
著到真本分衲子也一日忽請曰拜求和尚居山法
語予惡發罵云你便不本分也盡十方世界是箇山
盡十方世界是箇無字何不在無字上討箇分曉若
在無字上討得分曉千七百則公案三乘十二分教
是註解無字底閑言語諸佛諸祖是受無字光影底
漢你通身遍身是一箇無字行也是他坐也是他至
於語默動止去來生死覓他了不可得于不可得處
豈不是無字全體僧問臨濟忽遇出格人來師如何
接濟云我便全體作用玄沙云十方世界是摩訶般
若光光未發時尚無佛無眾生名山河大地洪纖長
短一切形相何處有耶上人會麼會也跳無字不出
不會也跳無字不出你若道和尚還跳得出麼老僧
也跳不出我若跳得更不打許多葛藤雖然你且向
這葛藤跳看。
<other>示雕佛匠</other>
海鹽鄭仁甫為山中大殿火燄完備眾目聳觀以為
有優填匠氏之作眾口讚美以為世之群工不可及
其精巧矣仁甫欣然持此卷求予語以旌其能以信
諸方之任用者予曰汝藝精到不患人之不汝用也
予語拙安能益汝巧耶雖然汝只能雕得丈六色身
<pb n="274"/>
底火燄不能雕得虛空身底火燄何故教中道佛身
充滿於法界汝之火燄幾何大又云佛真法身猶若
虛空汝之火燄亦在其中還能雕得這箇佛身麼若
能雕得這箇佛身便能雕得這箇火燄若能雕得這
箇火燄便能大中現小小中現大於一毫端現寶王
剎坐微塵裏轉大法輪三尺旃檀像即是丈六身丈
六身即是無量身祖師云火燄與三世諸佛說法三
世諸佛立地聽說法聽法我不問汝汝且道三世諸
佛即今在甚麼處你試下手看下得手便恁麼雕將
去做將去無有不圓成底時節畢竟如何拈來三寸
鐵遍界是黃金。
<other>示春講主</other>
慧春講主你既說道不理會得知不理會得底是誰
道不理會得底又是誰只這便是生死兩重牢關你
即今向理會不得處理會得去生死大事一時了畢
若更理會不得但於一切時一切處將狗子無佛性
話參取去且作如何參狗子還有佛性也無一切眾
生皆有佛性趙州因甚道無你若捉得趙州敗從上
諸佛諸祖天下老和尚總被你一時捉敗趙州是唐
時人過去已許多年他底面孔是長是短你還識他
麼端的要捉敗他如捉賊相似須知他在甚麼處安
歇然後下手腳贓賊分明不勘自敗若不見他面孔
返被他攪妙不得靜辦這一場公案如何結斷任你
講得一大藏教如何出得趙州一箇無字一法無萬
法皆無和這無字亦無正與麼時上至無量劫下至
未來際總不出這箇時節自然活鱍鱍地虛靈靈地
便是清淨法身佛不待靜而自安不待動而常用便
是千百億化身佛事上建立也得理上鏟除也得我
為法王於法自在說一切法於法無礙名為講師立
一切法於法無礙名為律師空一切法於法無礙名
為禪師雖然更須知有法身上毘盧師始得咄咄咄
沒處去這箇說話莫道你理會不得便是無明也理
會不得何故你是趙州人我是淛間人。
<other>示祿禪人</other>
你既要了這一件大事把從前知見解會束作一團
拋向他方世界如臘月扇子相似永不得拈著永不
得顧著一切放下便如死人一般木石一般只於行
住坐臥語默動靜上床下地喫粥喫飯屙屎送尿時
單單提箇話頭與之廝捱捱到極處不見有佛祖玄
妙不見有世界縱橫不見有話頭可提不見有提話
頭者經云見見之時見非是見見猶離見見不能及
正與麼時也只是工夫純一處更須保養聖胎自然
會回機轉位如大死人卻活於頂門上迸出一隻眼
方到得無明門下見得無明面孔是長是短是闊是
狹然後上無星秤子等將來是幾斤是幾兩鎔瓶盤
釵釧為一塊金亦得將一塊金為瓶盤釵釧亦得入
水入泥入染入淨入佛入魔亦得然亦未可順汝意
在須入無明室朝打三千暮打八百打得皮穿骨爛
痛不可忍現出三頭六臂倒要吞卻無明那時無明
性命在汝手裏要殺要活要收要放總得所謂智過
於師方堪傳授此非細事不可忽。
<other>示首仁大師</other>
秘密一宗顯諸佛不傳之旨闡上上大乘之教故能
入凡入聖入一切國土而無所入於諸境界亦無所
礙辟如虛空覓虛空之量了不可得知虛空空群相
有猶有靈知只成知解宗徒謂了了常知欲言之不
可及便為要妙殊不知知之一字眾禍之門直饒離
文字相離心緣相語默不到動靜兩忘照用雙遣人
境俱奪猶是法身邊事雲門云法身有三種病二種
光光不透脫其病轉多杜順云法身流轉五道名曰
眾生便是這箇道理你若打理窟不破事上便不明
事上既不明諸法皆有滯諸法既有滯持咒觀想皆
是虛妄生死根本喚作法身佛得麼喚作無等等咒
<pb n="275"/>
得麼喚作大慈悲大忿怒大解脫大自在得麼且道
如今作麼生你但無事於心無心於事自然虛而靈
寂而妙若有毫髮許本末言之者皆為自欺隨緣著
衣喫飯任運快樂無憂不與凡聖同纏超然名之曰
祖如上說底即非密也密在汝邊已是說了無明門
下須喫棒始得何故大事為你不得小事自家支當。
<other>示達兒嘛失唎大師</other>
達兒嘛失唎乞予語警策予曰時熱寫便手汙說便
口乾不要問著問著打折你驢腰你便道拈棒用力
多信手寫一張愈見法施之普雲門普趙州無德山
棒臨濟喝與你尋常想底佛持底咒同耶不同耶同
則禪分五宗教分五教不同則總是釋迦老子兒孫
何有彼此之異到這裏具眼始得若不具眼師家學
者皆為瞎漢無明常云說底顯箇不說底秘密作用
處表箇無作用處思議境示箇不思議境不是秘密
只是顯密不二顯中顯密中密何如將箇五香五藥
五身五智五佛而能匹配只如經中所謂酒肉精血
便利不淨之物作法食噉種種受用只是要你轉自
己底智身佛降伏諸魔與夫邪神惡鬼滅盡許多貪
嗔癡業識住於禪定不壞假名而談實相不壞世間
法而成出世間法耳若是祖師門下何曾夢見你決
要作吾家種草佛來祖來盡與斬為三段自餘是甚
麼破草鞋是甚麼臭皮襪莫見與麼說便撥無因果
行殺盜婬妄喚作事事無礙而生遭憲網死陷泥犁
頭出頭沒無有了日先聖云本無迷悟人只要今日
了了得趙州無字無有不了底只這一箇無字是斷
生死命根底刀子通身是刃觸著者皆死若善操持
天下無敵且道柄把在甚麼人手裏擬議不來時千
里萬里去也勉勉。
<other>示李丹霞道安</other>
昔日丹霞騎卻聖僧項祖師見之曰我子天然霞禮
拜曰謝師安名李道安汝俗漢號丹霞為祖師為汝
安名耶祖師即今在甚處箇事不是說了便休說到
行到猶是半提若是全提須親見祖師始得。
<other>示杞侍者持缽</other>
你做老僧侍者須當效古之作母墮今時網子裏開
酒麵店俵湯果錢沽名網利昧卻出家本志造生死
業作邪魔魍魎見解而自甘虛喪者也然效古尚恐
法執未忘我見猶存墮在法身邊不能明大法具大
眼目興大悲智廓大機用開大爐鞴運大鉗鎚鍛聖
鎔凡烹佛煉祖而為德山臨濟的子親孫況墮今時
者耶豈不見阿難侍佛二十年築一肚皮殘羹餿飯
打箇噴嚏聞者謂為青蓮花香見者謂為日月朗耀
及乎結集之時被大眾擯在門外若不入靜三昧四
稜塌地一回如何放得電光唱如是我聞為佛真子
耶洛浦為臨濟侍者自謂天下無敵及乎撞著夾山
虀甕沒頭浸殺從前英特之氣其何在耶老僧亦曾
做靈隱侍者來逞聰明說道理爭人我講是非冷地
看來生死岸頭一點子也用不著居山三十年且道
成得箇甚麼事今夏三四百人相聚噇了施主飯住
了施主屋不曾見一箇驢叫狗叫與佛祖出一口氣
秋來雖然東去西去來年老僧若活在此又來作臭
肉上青蠅奈何奈何汝既為吾侍者代吾之勞效阿
難持缽去若墮夾山虀甕裏悟得臨濟一喝也是閑
家具不見古者云大事為你不得小事自家支當。
<other>示和藏主</other>
道佛一字漱口三年記著一字生死根本藏主兩字
也大難承當釋迦老子方做得箇藏主達磨大師要
且只識得箇主藏裏底未會用在自餘之輩不言可
知只如昔有僧問藏主字藏主良久你且道是識字
良久不識字良久若識字良久五千四十八卷皆為
剩語若不識字良久如何喚作藏主耶到這裏具眼
始得。
<pb n="276"/>
<other>示茂藏主</other>
以字不成八字不是一大藏不淨紙此間無我目前
無你大地無塵西來無意因甚五祖道缽囉娘趙州
道庭前柏樹子無明道又是從頭起呵呵阿呵呵囉
囉哩囉哩。
<other>示德都寺</other>
祖師西來觀我震旦有大乘根器直指此心便是佛
其時三宗競演俱涉心思口議問及聖諦乃云不識
有箇斷臂阿師又謂之了了常知欲言之不可得一
犬吠虛千猱啀實突出馬駒踏殺天下人三腳跛驢
吞栗棘蓬透金剛圈為天下法明德都寺汝決欲做
他種草須吞得栗棘蓬透得金剛圈始得且道二六
時中四威儀內擬吞栗棘蓬又被牙齒礙擬透金剛
圈又被一莖草絆腳果然吞得透得一莖草拈作丈
六金身現出瓊樓玉殿牙齒縫裏放出八萬四千種
光明照見大地眾生一時成佛豈不是奇特大丈夫
也。
<other>示然藏主</other>
德然上人你參我老石屋和尚指示道但於十二時
中放下全身坐斷主人公不起第二念可謂是的的
從祖佛相傳不可傳不可授不可說底意旨矣只如
你全身放得下麼一箇臭皮袋子饑時要粥飯吃不
吃則肚饑過不得如何全身放下一法如是萬法亦
然自己如是眾人亦然佛祖聖賢如是凡夫亦然一
切眾生亦然正放下時身在甚麼處放不下時你在
甚麼處放得下不曾放下放不下何用放下人境俱
空凡聖俱泯又何處現釋迦老子與石屋和尚又向
何處參父母未生前面目又向何處求無明法語又
向何處入彌勒樓閣會得赤肉團上有一箇無位真
人能分許多位次眼須觀色不為色所迷耳須聽聲
不為聲所惑世間色見聲求是行邪道若行見聞覺
知是則見聞覺知非求法也求底是心見聞覺知是
心佛是不是心不是佛不是物一拳打碎虛空骨森
羅萬象眼睛開鼻孔何妨高突兀然藏主你如今既
為頭首以字不成八字不是適來對眾喝我一喝三
十年後有人勘你在。
<other>示樓子賢</other>
吾祖師西來別無妙訣單單只指出你自己一片現
成田地是成佛之本出生無限妙法所以道百千法
門同歸方寸河沙妙德總在心源直下會得已涉支
離更擬如何若何轉求轉遠子賢汝為吾清翁長子
修身正心齊家治世之法活轆轆地十二時中未曾
欠少只這無欠少處便是吾佛祖傳不得底妙心這
些子要在你知得下落作得主識得破把得定不被
許多聲色不實底境界奪將去能奪諸境界佛云若
能轉物即同如來便是這箇道理我語說不盡且截
斷葛藤。
<other>示馬道常</other>
二十餘年住伏龍一茅庵對兩三峰近來老病唯貪
睡覺起東方日已紅東陽馬道常我家裏事你不可
攙行奪市昔老龐參石頭悟得日用事無別後參馬
大師悟得不興萬法為侶將百萬家私沉於水裏情
願賣笊籬於市而給口體共子女說無巴鼻話眼空
天下諸大老罵盡許多蚊虻蠓蠁雖天龍香象亦皆
斂衽嘗云吾非賢聖了事凡夫真俗流中是箇成佛
作祖底漢恐你學他不得若學得豈不偉歟。

<other>頌古</other>
世尊纔生下一手指天一手指地云天上天下唯
吾獨尊雲門云我當時若見一棒打殺與狗子喫
貴圖天下太平頌曰。
結得冤讎報得恩高提鐵棒打雲門二千二百餘年
後不謂如今有子孫。
<pb n="277"/>
世尊未離兜率已降王宮未出母胎度人已畢。
日出天歡喜雲生地起愁如何人不老得似水長流。
世尊拈花迦葉微笑。
命根欲斷氣未斷正是臨行撒手時家活不須分付
得棺材頭哭有親兒。
維摩詰問文殊師利何等是菩薩入不二法門文
殊師利曰如我意者於一切法無言無說無示無
識離諸問答是為入不二法門於是文殊師利問
維摩詰我等各自說已仁者當說何等入不二法
門。
鐵笛橫吹宇宙清蝦蟆蚯蚓解翻身相知不在千盃
酒一盞清茶也醉人。
女子出定話。
邪法靈驗正法難扶潦倒瞿曇好不丈夫。
達磨見武帝。
出門便遇打頭風不許灘邊泊短蓬何似海天空闊
處一絲牽動碧潭龍。
馬祖三十年不曾少鹽醬。
老牛舐犢馬駒踏人寰中天子塞外將軍。
馬祖日面佛月面佛。
明來暗去太無端煉得通紅鐵一團百億須彌頭上
轉炎天飛作雪花寒。
南泉參百丈涅槃和尚丈問從上諸聖還有不為
人說底法麼泉云有丈云作麼生是不為人說底
法泉云不是心不是佛不是物丈云說了也泉云
某甲只與麼和尚作麼生丈云我又不是善知識
爭知有說不說泉云某甲不會丈云我太煞為汝
說也。
一個拽來還拽去一人牽去又牽來深山一段無根
樹直至如今鋸不開。
陸亙大夫與南泉語話次夫云肇法師道天地同
根萬物一體也甚奇怪南泉指庭前花召大夫云
時人見此一株花如夢相似。
巢知風穴知雨磁石吸針潮漲醋汝等諸人莫莽鹵
虎之缺兮馬之馽東西如何密相付。
藥山一日齋時自打鼓高沙彌捧缽作舞入堂山
拋下鼓椎云是第幾和彌云是第二和山云如何
是第一和彌就桶內舀一杓飯便去。
賣美小孩兒伎倆竿頭卻解倒翻身堂中坐地應無
分只是逢場作戲人。
百丈僧問如何是奇特事丈云獨坐大雄峰僧禮
拜丈便打。
巍巍獨坐大雄峰個是無牙老大虫佛到也須遭一
口普天匝地起腥風。
德山到溈山挾複子於法堂上從東過西從西過
東顧視云無無便出至門首卻云也不得草草重
具威儀再入相見才跨方丈便提起坐具云和尚
溈山擬取拂子德山便喝拂袖而出溈山至晚問
首座今日新到在不首座云當時背卻法堂著草
鞋出去了也溈山云此子已後向孤峰頂上盤結
草庵呵佛罵祖去在。
衝開巨浪百千重透網金鱗氣勢雄江上漁翁空眼
熱不知拄杖化為龍。
臨濟問黃檗佛法喫六十棒至大愚處築拳。
雷轟電掣雨傾盆風捲波濤透海門脫殼烏龜頭戴
角只將一滴潤乾坤。
臨濟侍德山坐次山云今日困濟云寐語作麼山
擬拈棒濟便掀倒禪床。
西方舶主眼睛赤南海波斯鼻孔麤拼得滿船無價
寶博他一顆夜明珠。
定上座問臨濟如何是佛法大意濟下繩床擒住
與一掌便托開定佇立旁僧云定上座何不禮拜
定方禮忽然大悟。
<pb n="278"/>
靈龜曳尾跡紛紛攪得滄江徹底渾若不藍田射石
虎幾乎誤殺李將軍。
東寺問仰山鎮海明珠。
廣南鎮海珠分文也不直撞著瞎波斯更問作何色
當下一槌百雜碎溈仰之宗未墜地。
香嚴上樹。
虛空無壁落四面亦無門日月照不到別是一乾坤。
趙州青州布衫重七斤。
嶺雲片片如飛絮拈作青衫出當家後代只貪斤兩
重洞山貼秤又稱麻。
趙州僧問黑豆未生芽時如何州云好合醬。
黑豆好合醬半斤還八兩可憐破沙盆喚作正法眼。
趙州僧問承聞和尚親見南泉是不州云鎮州出
大蘿蔔頭。
天上無雙月人間只一僧鎮州蘿蔔大何處不聞名。
趙州僧問至道無難唯嫌揀擇州云天上天下唯
我獨尊僧云此猶是揀擇州云田庫奴甚麼處是
揀擇僧無語。
人頑似鐵官法如爐禾熟登場不納租米裏有虫麥
裏有麩田庫奴至道無難會也麼。
趙州僧問如何是趙州州云東門南門西門北門。
東西南北是門頭問趙州兮答趙州三四百條花柳
巷二三千處管絃樓。
憲宗迎佛舍利現五色光百辟皆賀唯韓愈端立
帝問百僚皆賀卿為甚不賀師代云臣已賀了愈
云臣曾看佛書來佛光非青黃赤白等相此是龍
神荷助之光帝云如何是佛光愈無對師代云陛
下問處便是。
此光不是佛光群臣莫我敬王陛下問處便是管取
龍顏大喜休擬議擬議白雲萬里。
洞山僧問如何是佛山云麻三斤。
秤頭有紐秤尾無星一個錘推上推下兩片皮說重
說輕若是牙郎主人豈定道麻三斤。
木平問洛浦一漚未發時如何浦云移舟諳水脈
舉棹別波瀾平不契復問蟠龍龍云移舟不別水
舉棹即迷源平大悟雲峰悅云木平於洛浦言下
悟去猶較些子可惜向蟠龍死水中淹殺。
如何活水不藏龍情願淹他死水中提起當年虀甕
看不堪惆悵動悲風。
投子指菴前一片石謂雪峰云三世諸佛總在裏
許峰云還有不在裏許者麼子云不快漆桶。
不快漆桶團圞無縫一擔兩頭中間最重堪笑翁翁
只賣油勘破須還老趙州。
巖頭銅沙鑼裏滿盛油。
暉天露刃七星流擬欲抬眸斬卻頭平地死人無數
數銅沙鑼裏滿盛油。
子胡看狗。
見有人來便咬殺帶牌惡犬甚猙獰是渠佛性都無
了情愿輪迴墮畜生。
三聖問雪峰透網金鱗未審何以為食峰云待汝
出網來向汝道聖云一千五百人善知識話頭也
不識峰云老僧住持事繁。
透網金鱗衝浪來龍門萬仞碧崔嵬不遭點額還燒
尾閃電光中吼怒雷。
雲門示眾云聞聲悟道見色明心觀世音菩薩將
錢買胡餅放下手元來卻是饅頭。
雲門氣宇如王偏要剜肉作瘡觀音菩薩買胡餅也
是雪上加霜。
雲門示眾云乾坤之內宇宙之間中有一寶秘在
形山拈燈籠來佛殿裏將山門向燈籠上。
無明有一寶青黃赤白皁深山開鋪席鬧市沿門叫
賣與世間人可憐都不要黑漆皮燈籠撞著呵呵笑。
雲門僧問如何是清淨法身門云花藥欄僧云便
<pb n="279"/>
與麼去時如何門云金毛師子。
花藥欄淨法身金毛師子玉麒麟舌頭無骨饒陽老
那個師僧眼有筋。
雲門僧問如何是一代時教門云對一說。
對一說八十翁翁嚼生鐵咬卻舌流出血萬象光中
寒凜冽明眼禪和總不知剛把烏龜喚作鱉。
雲門僧問不是目前機亦非目前事時如何門云
倒一說。
百億山河皆帝闕古今日月一雙眸不知那個無思
算獨據毘盧頂上頭。
雲門僧問如何是法身門云六不收。
六不收一拳拳倒黃鶴樓題詩崔顥今何在萬古長
江空自流。
翠巖參禪師夏末示眾云一夏已來為兄弟說話
看翠巖眉毛在麼保福云作賊人心虛長慶云生
也雲門云關。
翠巖打失兩莖眉屋裏人家便得知痛處一錐猶自
可那堪更下頂門槌。
香林遠禪師僧問如何是祖師西來意遠云坐久
成勞。
動便遭人檢點坐久卻又成勞古今公議凡聖難逃
大地山河一片雪日炙風吹竟不消。
陳操尚書看資福福見來便畫一圓相操云弟子
恁麼來早是不著便更畫圓相資福便掩卻門。
吾家密事俗人知月蝕盧仝便有詩只為慎初兼護
末不知失卻兩莖眉。
多福僧問如何是多福一叢竹福云一莖兩莖斜
僧云學人不會福云三莖四莖曲。
僧問多福一叢竹我道千巖一樹松巨靈抬手無多
子分破華山千萬重。
佛燈珣勘金陵俞道婆。
識得孃孃便問爺親生終是眼頭乖人家男女河沙
數更有誰來慰老懷。
五祖演垂語云釋迦彌勒猶是他奴且道他是阿
誰。
後園蘿蔔種灶下火柴頭屎窖蛆虫子呵呵笑不休。
北禪烹露地白牛分歲。
且喜今年田稻熟村歌社舞樂雞豚斜陽影裡人皆
醉扶得翁歸是阿孫。
和梁山和尚十牛頌。
尋牛　暫時不在急須尋莫待渠儂入草深滿目青
山無別跡只消回首一沉吟。
見跡　也知隔遠苦無多只管貪程作甚麼蹄踏蹄
兮觜連觜明明此物更非他。
見牛　臨風忽叫＆CB21213;和聲抬起頭來雙眼青業債知
他填未足歸耕隴畝望秋成。
得牛　如今處處得逢渠帶水拖泥不用除總是國
王田地上何妨村草步頭居。
牧牛　百草頭邊百億身如何得不犯纖塵鼻繩拽
轉從頭看誰是牛兮誰是人。
騎牛到家　露地橫眠已到家不騎泥像學丹霞尾
巴搖動三千界還作宗門中爪牙。
忘牛存人　無牛得看只看山一個翁翁閒更閒喜
有白雲相伴住溪邊茅屋兩三間。
人牛俱亡　皮毛筋骨蕩然空好手毋勞游刃通正
眼瞎驢邊滅卻更將何物顯真宗。
返本還源　現成公案孰施功耳不盲兮眼不聾一
一音聲諸色相分明黑白間青紅。
入廛垂手　殺人便解活人來鬣頷何妨又吒腮甘
作畜生行異類重重關鎖盡衝開。

<other>偈頌</other>
<other>答頑石和尚</other>
<pb n="280"/>
 一絕師絃四海秋千巖萬壑冷颼颼如今不用龍筋
續突出虛空有石頭  棒頭活美鐵牛機臨濟聞風
也皺眉未爇持來香一瓣鼻端無竅已先知  佛法
從教爛便休多年紙被自蒙頭生涯只有數株芋熟
在山中亦懶收 
<other>贈憲司張大使</other> 眼光爍破人肝膽掛起崚嶒鐵面
皮萬事一公都了辦驚天動地丈夫兒 
<other>送成首座</other> 未罵一聲先喝我當時賓主歷然分如
今相送出門去彼此渾無半點恩 
<other>寄絕照昶長老</other> 見說明州鯗菜鹹夜船多趁海潮
還何時滿載千巖月萬壑清風恣一餐 
<other>示傅維那</other> 祖道昭昭在目前絲毫已隔路三千自
家桶底一翻脫肯信西來別有傳 
<other>示常上人</other> 將謂平常心是道誰知猶隔萬重關看
他破宅能容易何似成家作活難 
<other>送巖維那</other> 峰頂雪晴春尚寒芳菴老朽懶相看禪
和若是英靈底何必溪頭望剎竿 
<other>示榮上人</other> 要明父母未生前放下身心仔細參我
也別無奇特處二三十載住茅庵 
<other>示勝禪人</other> 時把吹毛利劍揮工夫無一暫停時殺
教生死魔軍盡報道儂家戰勝歸 
<other>送全上人</other> 全然不識自觀音訪我伏龍山更深四
月初頭三月盡黃鶯啼過綠楊陰 
<other>示亮維那</other> 無明佛法無多子一味砒霜藥殺人待
汝棺材瞠得眼卻教劍刃上翻身 
<other>送印上人</other> 我祖西來傳一印風行水上日行空要
知文彩全彰處問取諸方老凍膿 
<other>送謹侍者游方</other> 侍者果然參得禪頭陀不用豎空
拳諸方門戶透不過鐵壁銀山在面前 
<other>授知客</other> 授受莫言無窖子七花八裂破沙盆祖翁
不解收將去未免餘殃累子孫 
<other>答本空和尚</other> 懊悔當初入此門至今無物獻家尊
伯勞破鏡渾相似翻笑飛蝗多子孫  雷聲未歇電
光隨雪片飛空幾箇知凜凜吹毛全殺活太平寰宇
斬頑癡 
<other>昶首座</other> 瞎驢種草自猙獰頭角纔生話已行甘露
堂前轟一喝青天岌岌大江橫 
<other>示曇侍者</other> 幾回禮拜又和南箇事惟憑慶喜諳二
十年來身畔立何曾辜負老瞿曇 
<other>示琛上人</other> 大道本來平坦坦祖師密意自深深只
將兩個指頭子法眼親承地藏琛 
<other>勤禪人</other> 佛祖盡從勤苦得未曾一法懶中來我今
只麼閑閑地終日談玄口不開 
<other>示珍淨人</other> 休將瓦礫當家珍大寶元來在汝身七
百高僧無處覓黃梅一缽重千鈞 
<other>送滿禪人</other> 滿肚學來無用處心空及第較些些今
朝一宿龍峰頂明日臺山大會齋 
<other>送淙侍者</other> 侍者親從淨社來老拳不妄與人開汝
吾甚處相孤負且向諸方問一回 
<other>昌上人</other> 峰頂高寒雪未開上人忍凍為何來齊腰
不用庭前立待得天晴暖自回 
<other>示手知客</other> 平高就下老無明烏豆換他人眼睛喚
汝將茶來喫了十分懞懂卻惺惺 
<other>示裕禪人</other> 昔年曾喫石溪拳今日重添巖上禪兩
處成龍一滴水從教平地浪滔天 
<other>新禪人</other> 門前古路滑如苔汝是何人敢入來重賞
更須三百棒青山自解笑顏開 
<other>祖禪人</other> 西來祖意沒星兒正是虛空落地時我也
不能重示汝各家留取兩莖眉 
<other>登禪人</other> 佛祖階梯信步登千巖堂奧未曾升骨頭
換卻來相見方信此間無老僧 
<other>送人禮補陀</other> 觀音和你甚冤家涉水登山去討他
三十二身巖上現頭陀切莫眼睛花 
<pb n="281"/>
<other>辭石溪請</other> 出世宗師萬萬千只餘迦葉守枯禪老
僧若也隨流去孤負山居三十年  茆菴長是病羸
垂說與閻家老子知兩碗粥延三寸氣看來也是不
多時 
<other>示紹禪人</other> 紹續須還是個人嘉禾只有老雲門當
時雙腳拶得折不到如今無子孫 
<other>示方知客</other> 順風把柁未為難逆水行舟險似山櫓
棹不施人到岸山橫秋水月彎彎 
<other>送宣禪人</other> 適來一見便和南百十餘城已遍參謝
子遠來無可待低頭且自入茆菴 
<other>送信禪人還里</other> 十萬里來傳一信一千七百箇封
皮到家的的無文字問你展開知不知 
<other>示堅上人</other> 汝來到此五千里我住峰頭三十年不
隔絲毫相見了方知教外別無禪 
<other>示達禪人</other> 達得名身與句身更須超越本來人趙
州一領布衫子因甚秤來重七斤 
<other>示倡上人</other> 祖師個個是優倡竿木隨身美一場玅
舞只知誇好手旁觀應恨曲聲長 
<other>圓上人</other> 圓殺闍黎得幾時痛加一拶早傷慈懸崖
壁立三千丈𨁝跳還他師子兒 
<other>示遠上人</other> 清遠親從高麗來又言曾上帝師臺我
今顯示汝密意終日談玄口不開 
<other>答泉首座</other> 須菩提在巖中坐也被天花惑亂心深
水取魚皆信命不曾將酒祭江神 
<other>日本羲上人</other> 萬里鯨波一策遊萬峰頂上泊孤舟
夜深來下蒼龍窟不奪驪珠死不休 
<other>示珪禪人</other> 白圭之玷尚堪磨瞥爾情生垢轉多活
佛現前須打殺方能親見老頭陀 
<other>送興上人</other> 纔興一念便多端無位真人赤肉團更
擬諸方探深淺那知腳下黑漫漫 
<other>示常禪人</other> 即心即佛錯承當非佛非心亂度量荷
葉為衣松葉食阿誰不是大梅常 
<other>送琇侍者</other> 謝爾遠來求法語火鍬三下當人情明
朝冷處重知痛卻罵千巖手太輕 
<other>示興上人</other> 興我宗與滅吾宗隔壁如何口款同未
入門來三十棒灼然再犯不相容 
<other>與裁縫匠</other> 四面好山花簇簇一條溪水綠層層大
夫出手加針線做領青衫與老僧 
<other>示薛道仁</other> 塵勞中事萬千般攪得身心火一團己
眼不開看不透灼然處處被他瞞 
<other>示顧玅成</other> 火宅塵勞何日了本來面目要分明昔
知自己非他物一切時中總現成 
<other>謝谷居士齋</other> 細抹將來百味周飽他牛馬一千頭
豈無業力酬居士香稻雲垂萬頃秋 
<other>示券禪人</other> 佛祖傳來真契券不曾差錯一絲頭現
成＆unrec;到閑田地分付兒孫仔細收 
<other>送死關藏主禮補陀</other> 大藏是何閑故紙潮音是甚
碗鳴聲死關透過透不過莫道曾來見老僧 
<other>送淨慈新藏主</other> 無端觸我無明發擊碎如來藏裡
珠拋向六橋煙柳外從教光彩落江湖 
<other>示秀講主</other> 秀也黃梅第一僧豈無佛法繼傳燈只
知身是菩提樹不覺衣盂付老能 
<other>解夏留眾</other> 山田疊疊稻高低山北山南水滿溪此
去不愁無飯喫大家相聚莫東西 
<other>送本首座之杭州</other> 此去錢塘三百里腳頭不動到
其中只將一隻人天眼照破湖山千萬重 
<other>示國清清侍者</other> 文殊貶向鐵圍山不用門前指一
彈試問國清清侍者豐干何似老千巖 
<other>示聞上人</other> 三十五年空過了如何父母未生前即
今若不知端的這話更參三十年 
<other>示桃溪周自律</other> 佛戒持身為自律更須參我祖師
禪桃溪溪上花開也翻笑靈雲三十年 
<other>示守明道士</other> 九十七個徒自誇槌殺佛來方作家
<pb n="282"/>
天上蟾蜍啣月走其餘是甚臭蝦蟆 
<other>答仲石和尚</other> 古人箇箇屙漉漉今日天寧卻較些
象步截流連底過卻憐龜尾拂泥沙  千巖說話少
機關碁遇仙人更是難一著不能全殺活幾乎輸了
爛柯仙 
<other>送日本透侍者</other> 明得己躬生死事祖師公案透何
難拈來一隻蓬蒿箭射入千山與萬山 
<other>示珍上人參方</other> 從門入不是家珍須要丈頭開眼
睛江西湖南與麼去雨餘疊疊亂山青 
<other>示巽上人</other> 巽為風也震為雷乾轉坤旋萬象開未
兆形名前一著問渠端的是何來 
<other>寄萬峰蔚首坐</other> 鬱鬱黃花滿目秋白雲端坐碧峰
頭無賓主自輕拈出一喝千江水逆流 
<other>送登州智首坐</other> 一喝兩喝三四喝喝得虛空雙耳
聾百獸聞之皆腦裂瞎驢從此振家風 
<other>寄高麗雲宰相</other> 將相兼明文武才赤心片片奉君
來更須知有通天竅頂𩕳摩醯正眼開 
<other>方誠翁生日</other> 日暖風和二月春鳥啼花笑慶生辰
吾儂示汝長生法無相身中有相身 
<other>示高麗尼玅華</other> 佛性本無男女相世間禮法有尊
卑單提一口吹毛劍拶透吾宗向上機 
<other>僧問萬法歸一話乃說偈示云</other> 萬法歸一一何歸
活捉清風細剝皮更把虛空敲出髓森羅萬象血淋
漓 
<other>送玉泉昱維那</other> 八十斤刀手裏輪一聲槌下進三
軍沙場血戰緣何事直要生擒老布褌 
<other>寄左吉平章</other> 本是靈山會上人如今權現宰官身
好將金＆CB21215;調羹手撥轉如來正法輪 
<other>示徐了庵居士</other> 問渠佛作如何念拜起呈予紙一
張胸次不留元字腳看來猶是錯商量 
<other>示任真牧</other> 禾邊緊把繩頭拽草裏重攜拄杖行放
去收來純熟了荒田犁把任縱橫 
<other>寄楊質菴</other> 質菴狗子咬殺虎山埜牛兒瞎似驢擺
尾搖頭無兩樣世間龍象未如渠 
<other>示楊居士及妻黃氏德徹</other> 祖師公案參教徹見色
聞聲不用盲夫婦唱隨能事畢團圞正好話無生 
<other>慶雲滿長老</other> 六十痛棒蒿枝拂一喝須教三日聾
戴角擎頭行異類即今誰肯滅吾宗 
<other>示永嘉聞禪人</other> 昨夜茅菴親一宿今朝速返意如
何頭陀大有過人慢不起禪床問永嘉 
<other>示華藏藏主</other> 信腳踏翻華藏海不妨看月到雙溪
山形杖子秋來瘦又欲穿雲過浙西 
<other>示育王殿主</other> 八萬四千真舍利等閒撮向指尖頭
亡郎隻手長加額一片光明夜不收 
<other>龍藏主</other> 龍藏團團轉未休況兼甘露滴深秋一絲
牽動滔天海不怕鯨鼇不上鉤 
<other>送何鑄鐘</other> 天下有名何鑄鐘遠來相訪老巖翁吾
家火冷冰生也且趁諸方爐鞴紅 
<other>示慧禪人</other> 我也出身徒弟院不修智慧逞聰明如
今知得都無用終日茅菴樂太平 
<other>示應維那</other> 應用門頭都打透發揮向上祖師機看
渠無甚閒家具絕後光前只一槌 
<other>東隱</other> 一自金烏出海中三更早是一輪紅何須更
學西山亮直到如今不見蹤 
<other>雨耕</other> 滴滴之聲未肯休雲垂大埜水盈疇從教笠
重簑衣濕我且扶犁痛打牛 
<other>無菴</other> 誰曾架此三間屋又是何人借住來只把虛
空為壁落從教門戶潑天開 
<other>諾菴</other> 自喚一聲還自應知伊未是到家時如今門
戶天然別未到家時也許伊 
<other>古松</other> 劫初無地著靈根直下誰知有茯苓子落叢
林成大樹萬年不改四時青 
<other>大徹</other> 虛空寬廓猶嫌小透底何妨透頂頭吾祖口
<pb n="283"/>
門端的窄過窗之後更無牛 
<other>雲海</other> 一片飛來點太清彌漫萬頃覆滄溟瞥然又
是從龍去深夜澄澄浸月明 
<other>古田</other> 空劫已前無界至憑誰契券力番耕拋來一
粒無情種香稻如今遍界生 
<other>退菴</other> 如何推不向前行住箇茅堂自暢情好個省
緣安樂法門前一任綠苔生 
<other>送樓國潤</other>
 江南春色濃於酒江北春風醉花柳深山角落拈石
頭春雨碧苔三寸厚金烏飛玉兔走龍蛇驚起春雷
吼牛不行引其前馬不進鞭其後豈有人而不知有
七尺堂堂美丈夫慎勿蓬然成白首 
<other>澄靈和尚山居偈寶藏主求和</other>
 因僧問我西來意我話山居三十年火裏芋香留客
共擔頭柴重情人肩困眠峰頂難磨石渴飲松根不
老泉真正舉揚無別事草深一丈法堂前 
<other>和韻題布衲和尚墨蹟後</other>
 休論南岳與天台師子親從窟裏來大冶精金無變
色深山巨木有全材骨堆法海肉猶暖語落禪叢眼
自開翻憶闍維相送日石頭路上滑於苔 
<other>次月江和尚韻送何山首座</other>
 金輪王子萬人朝正令喧轟動泬寥黃蘗謾誇三頓
棒集雲休說四藤條曾分猛虎口中肉慣奪毒龍頭
上標此去西江俱吸盡歸來漲起浙江潮 
<other>絕照昶菴主</other>
 昔日曾居老觀巖如今又住伏龍山等閒識得菴中
主正好提持向上關一百十城能事畢二千餘載古
風還鐵枷荷負休嫌重你若忙時我便閒 
<other>謝宣州亨上人惠木瓜</other>
 世上久無真木瓜宣州毒種又抽芽樹頭結就團團
果葉底開來灼灼花味惡頓甦諸佛病香清常滿道
人家千巖嚼月和雲嚥直得冰霜透齒牙 
<other>法弟修山主</other>
 寂菴十二三年別今日何如舊時節鬚鬢俱成班白
翁江山休語東西浙半間茅屋冷如冰一片梅花心
似鐵柴床坐久竟忘眠夜深月照千山雪 
<other>送心知客</other>
 上人鵝湖作知客職滿江湖遍行腳一條拄杖黑粼
皴雙眼射人光閃爍殷勤踏上伏龍山恰好頭陀相
撞著不須更話坐禪銘何必更求無病藥一杯茶罷
笑呵呵嚥了是誰曾吐卻 
<other>送何山維那</other>
 維那職在何山做當時事還記得麼堂前鐵鏡甚分
明袖裡金槌曾打破說甚雲峰桶箍管甚西來達磨
釋迦彌勒是他奴文殊普賢無處坐相逢喪盡目前
機溪上好山青朵朵 
<other>送昇維那</other>
 道人來自凌霄頂生鐵秤鎚浮古井拈來便好提綱
宗神機落落皆相應笑我茅菴孤迥迥怪我通身渾
是病破裰不換七斤衫賤賣麻皮饒貼秤饑來只煮
芋頭噇爭似諸方好胡餅千年桃樹花一開萬里神
駒須一騁踏殺天下人不用償他命吸盡西江水且
無涓滴剩莫教撞著惡冤家卻道狗子有佛性 
<other>送先上人還里</other>
 祖師箇箇埋荒草末後句子不肯道岳聾又用黑頭
法惑亂兒孫遍尋討遍尋討添煩惱執之失度太無
端放之自然豈不好秋風涼秋月皎分明唱出還鄉
調若謂生緣在括蒼依然蹉過無明老 
<other>示理侍者</other>
 伏虎巖前虎生兒墮地便有食牛氣或隨豹變變於
時或效人班班在裏磨牙鼓蕩峰頭雲攫瓜逆濺龍
門水更當戴角復插翅吞卻金毛師子子 
<other>示瑞禪人</other>
<pb n="284"/>
 衲僧家休擬議等閒吸盡西江水江北江南任意遊
肯落他家羅網裡通身是遍身是眉毛尖上清風起
冰雪堆中吐一花誰道優曇不為瑞 
<other>示蔣道晟</other>
 荊溪居士蔣月堂超出昔年之老龐老龐只欲誇清
譽家財都把沉湘江有男不婚女不嫁漉漓換米塞
饑瘡爭如居士大乘行不壞世相談真常堂上事兄
如事父堂下諸子列成行打開自己無盡藏扶起末
世光明幢齋僧供佛濟貧病并修寺宇及橋梁又造
一萬菩薩像手持萬朵金蓮香彌陀山寺新建閣遣
人擎送入清涼又造缽盂五百副遠餉餘飯來東方
無明隨例得一分五百羅漢龍象驤普令聞見生懽
喜凡曰遠近皆稱揚世法佛法成一片不出居士毛
孔光願以此光施一切光光交照日月長四海清平
萬民樂永延聖人壽無疆 
<other>送杲禪人參無見和尚</other>
 大唐國裡無禪師趙州狗子無佛性一千七百爛葛
藤總是缽盂重著柄衲僧唯貴眼目正一句全提佛
祖令試看華王舉似時杲杲日輪懸古鏡 
<other>山中偶作</other>
 青山堆裏結茅廬隨分生涯自有餘松帶雨栽根易
活草無人鏟蔓難圖清泉白石柴床座紫芋黃精瓦
缽盂道者家風只如此不消更做別工夫 
 過得一日是一日誰管明年與後年恍惚大千俱壞
後分明父母未生前青山疊疊茅菴外黃葉飄飄松
徑邊有客過門休問話老僧不會祖師禪 
 地爐黃獨終無味屋角青松未有花紅葉不題流水
去春山多少好人家  多年布衲煙熏破縱有工夫
懶去縫昨夜將來胡亂著通身依舊暖烘烘  粥罷
行來坐看山誰人得似老僧閒農家去辦黃昏飯隱
隱青山出樹間  石上打眠還打坐松間行去又行
來白雲影裏山無數杜宇聲中花正開  溪流一帶
凝清碧四面青山擁翠藍若問頭陀誰是伴前三三
又後三三  梅杏纍纍滿樹頭從人摘去不為偷青
松菴住青山裏溪水門前日夜流  冬瓜棚外種葫
蘆茄子更栽千百株九丈舌頭三百口且同一夏住
茅廬  麥壟風清梅雨住種瓜栽茄人無數聞鼓聲
歸喫飯來鋤頭倒挂門前樹  萬般世事一場空開
眼明明在夢中堪笑嶺雲閒不得幾回飛去為從龍 
 玉從石裏鑿將開金自沙中淘得來便轉眾生成
佛去當臺明鏡已塵埃  臭穢身中清淨身誰云無
我亦無人古今天地長如此諸佛眾生不隔塵  四
五月裏竹葉落萬木青青梅子黃冷地看他生死事
如何空過好時光 
<other>四威儀（四首）</other>
 山中行一條拄杖任縱橫劃斷門前泥水路千峰頂
上浪花生  山中住松竹森森崖石露眼界清虛即
便休擬欲更尋何處去  山中坐說甚西來胡達磨
古今天地一禪床驢年得會蒲團破  山中臥抖擻
起來無什麼何更夢遊兜率天眼合眼開誰是我 
<other>警世</other>
 百年只是暫時間莫把光陰當等閒努力修行成佛
易今生蹉過出頭難無常忽到教誰替有債元來用
自還若要不經閻老案直須參透祖師關 
 佛祖興慈為阿誰恰如父母愛嬰兒頻頻呼喚情何
切每每拋離夜不歸四面火來終喪命一條路直在
忘機分明示汝安心法使得人間十二時 
 金烏東上月沉西生死人間事不齊口裏吐將三寸
氣山頭添得一堆泥塵緣擾擾誰先覺業識茫茫路
轉迷要脫輪迴無別法祖師公案好提撕 
 眨眼光陰不暫留莫因名利苦馳求終成白骨堆青
草難把黃金換黑頭死後空懷千古恨生前誰肯一
時休聖賢都是凡夫做何不依他樣子修 
<pb n="285"/>

<other>知足歌</other>
 知足菴中無不足說甚東西與南北自家珍重用無
窮除外其餘都不欲自從知足便歸來今日與君歌
一曲行知足象王步步蓮花蹙住知足一莖草上黃
金屋坐知足笑他兀兀如枯木臥知足兜率陀天清
夢熟衣知足青州布衫七觔足食知足一缽擎來香
積國財知足大地撮來一粒粟朝知足兮暮知足萬
象森羅花簇簇春鳥啼幽谷夏風涼拂拂秋月明兮
秋氣肅冬擁爐兮燒榾柮有時東壁挂葫蘆不用鎮
州討蘿蔔錯將耳朵看桃花眼裏分明聞擊竹者般
知足幾人知無憂無喜亦無辱人間生死夢一回世
事輸贏棋一局假饒弄到帝王前也是一場乾躄踣
我笑世人不知足頭白蒿蒿心尚毒一朝臥病叫爺
娘眼光落地如吹燭前程惟有業隨身閻羅老子難
計囑也不要你金也不要你玉也不要你文章與官
祿也不顧你僧也不顧你俗也不要你田園併眷屬
袛問平生知足不知足不知足業鏡高懸難隱伏寒
時請向鑊湯遊困則教歸爐炭宿糞裏長年養臭身
案頭又挂新鮮肉者箇喚作鬼喚作畜喚作獄若知
足決然不受他拘束玉殿珠樓任意生香風微動蓮
池浴者箇喚作天喚作仙喚作佛卻將知足化群生
令他箇箇來相逐忽然有箇田八叔高聲喚我罵瞎
禿本來無一物那更有罪福討甚閑工夫口裏水漉
漉何不騎頭水牯牛溪東放溪西牧踏常住地吃常
住穀芳草連天不舉頭欸乃一聲山水綠饒你與麼
道也出不得者知足 
<other>快活歌</other>
 快活快活真快活住菴道人活鱍鱍雖然茅屋只三
間日月常閑天地闊青嶂後碧岩前不在山林不市
廛截斷紅塵無半點何須更討四禪天或栽竹或栽
松乘時消遣自家工不是山僧愛瀟洒為憐松竹引
清風渴有泉飢有飯今日明朝如此慣但只隨緣過
便休一箇皮囊何足患蔬為肉茶為酒白雲來往為
知友大家吃得飽膨脝直得虛空開笑口一爐香一
卷經常將此意奉君親慚愧出家無一事知恩方是
報恩人出家人真箇好天上人間何處討自從知足
與知休不知何物名煩惱有時笑有時歌細語麤聲
誰管他發越胸中無限意佛祖由來沒奈何要眠眠
要坐坐竹几蒲團破幾箇休言我不是公卿多少公
卿不如我要行行要住住七尺烏藤手中拄水邊林
下恣遨遊兩腳何曾移一步不圖利不求名只將富
貴等浮雲看他塵世紛紛者當甚農家腳後跟不貪
生不畏死生死明明只者是前程拋卻任縱橫擺手
便行且無罪不問道不參禪十二時中自坦然不但
日日是好日亦乃年年是好年六通謾說阿羅漢快
活休誇自在仙我快活能剔脫大丈夫兒消一撥有
人如我快活者同到菴中叫快活快活快活真快活
莫學時人受摩捋 

（浙江嘉興府楞嚴寺般若堂本年　貲刻
計字二萬一千二百四十箇
　該銀一十二兩七錢四分四厘
康熙八年七月　　日）

<other>讚跋</other>
<other>出山相</other>
饑寒難忍道難求又去人間賣口頭不得面皮黃似
蠟如何遮得這場羞。
入未為難出始難當初何似莫居山如今是什麼時
節又要將頭入鬧籃。
<other>讚觀音</other>
巖上抱膝坐且道看甚麼重重世界淡雲中寒月一
<pb n="286"/>
輪俱爍破。
佛法水中月清波無透路證得圓通時與汝一轉語
有照有用亦慈亦智通身遍身不是不是。
<other>三教</other>
這三箇無孔銕鎚定盤星上等將來固有些子輕重
總撇在大洋海裡更無一箇沉浮休休從教六耳共
同謀不是冤家不聚頭。
<other>維摩</other>
欺凌諸聖辱先賢酬對何人敢近前不是一番遭病
打口頭安得會無言。
<other>達磨</other>
你也不識我也不識謾自孤坐九年肚裏參天荊棘
賺他立雪齊腰畢竟安心未得兒孫各有好生涯春
風滿地花狼藉。
行十萬里坐八九年不與諸塵作對不與千聖同纏
攔空搭箇無文印是汝禪流作麼傳。
問著便道不識看你有甚奇特若無斷臂神光空自
九年面壁雪裏花開大地春葉葉枝枝到今日。
<other>五祖</other>
拋下栽松鈍钁頭師還許我再來不看看大樹成林
去蔭覆兒孫卒未休。
<other>六祖</other>
有偈言無物三更卻付衣暗中些子事天下有人知。
<other>船子</other>
意在目前目前無法一句合頭語萬劫繫驢橛住不
住而非身談不談而非舌師資會遇兮以冤報冤性
命相負兮以楔出楔江波釣盡兮兩岸蘆花船子踏
翻兮一天明月。
<other>布袋</other>
靠著布袋微微笑半似癡憨半似顛看你這般無去
就當來成佛待驢年。
<other>寒山</other>
一句子寫不出拖下紙把住筆我今助汝腕頭力動
著晴天風雨疾。
覿面相逢笑未休現成句子筆尖頭書來字字磨今
古只恐芭蕉不耐秋。
<other>拾得</other>
一箇帚拈在手大地塵日日有轉掃轉多轉不休放
下自然清宇宙。
十方世界海中沙諸佛眾生眼裏花一箇竹筒些子
大如何盛得許多查。
<other>總軸羅漢</other>
這一隊漢向溪山竹樹間各各恣逞神通自謂得其
三昧若到無明門下乳口小兒喫棒未得不見道神
通妙用不如你說法須還老比丘。
<other>朝陽</other>
東補西補針鋒不露一線纔通日輪當午。
<other>對月</other>
千說萬說是第二月老眼昏花不如且歇。
<other>絕學和尚</other>
據曲綠床提長柄拂用鐵牛機碎千聖骨亦名叢林
瞎禿亦名絕學古佛。
<other>高峰和尚中峰和尚并自三像</other>
師翁死死關而活卻天下人先師活活句而死卻天
下人所以天下人仰之如日月聽之如雷霆無明小
廝兒死關不死活句不活其敢侍坐盤陀石上惑亂
天下人耶咄也怪天下人貶剝不得。
<other>中峰和尚</other>
道大德備喧天震地大小大國師未會末後句師王
出窟得大自在金翅不飛波騰四海夫是之謂臨濟
第十九世。
<other>中峰和尚與師共幀</other>
無孔銕鎚上牢漆桶一檐檐來頭輕尾重只要有人
<pb n="287"/>
能賣美誰云兩箇多無用。
<other>雅都寺請讚師相</other>
楊岐十八年我亦十八年汝亦十八年那箇在後那
箇在前新婦騎驢阿家牽伏龍山色青於天。
<other>清都寺請讚</other>
讚也讚不得罵也罵不得臨濟下兒孫那有這箇賊。
<other>蘇州開都寺請讚</other>
徹翁山中相見恰似巖翁觜臉眉毛鼻孔一般銕眼
銅睛難辨若非宿世冤家定是多生法眷有些不同
你西我東蘇州獃子婺州蠻儂松根拄杖活如龍卓
破楊岐栗棘蓬。
<other>德一侍者請讚</other>
禪不參道不悟豎大慢幢說大妄語無明三毒當慈
悲大用現前無佛祖。
<other>德然藏主請讚</other>
德兮無德然兮不然僧來便棒佛來便拳慈悲沒些
子毒害有萬千道非道禪非禪我住松菴汝松隱要
悟更參三十年。
<other>德猷菴主請讚</other>
恣逞無明三毒結盡生死冤讎且非後人榜樣豈為
上古微猷銕繩牽挽不回頭鼻孔遼天老瞎牛。
<other>金剛吉院使請讚</other>
金剛大士身永永無有壞證得虛空法示等虛空界。
<other>德胄首座請讚</other>
生大我慢說大脫空殺人不用劍血濺梵天紅佛祖
到來須乞命茅菴別自展家風。
<other>德贍侍者請讚</other>
這箇漢無背面明眼人看不見一絲頭上定淆訛凜
凜金剛王寶劍。
<other>滋茂藏主請讚</other>
佛來也一棒祖來也一棒這箇老禿奴真箇是無狀
如何做得人榜樣。
<other>如寶藏主請讚</other>
咬牙嚗嚗胡打亂打猛虎當軒誰是敵者德山臨濟
俱擒下。
<other>道明藏主請讚</other>
為人為徹棒棒見血烹佛煉祖斬釘截銕年來潦倒
大郎當老婆禪對俗人說石上種油麻一花開五葉。
<other>德久侍者請讚</other>
這漢別無奇特只是口快心直三十年一箇茅菴四
十年一文不蓄撞著惡冤家啐啄同時失金剛與泥
人揩背一擦骨出。
<other>德觀菴主請讚</other>
六十拄杖蒿枝拂萬象森羅痛徹骨泥團土塊笑眉
眉一對眼睛烏律律不是心不是佛不是物是何物。
<other>志敬維那請讚</other>
眼又瞎耳又聾佛法不會世法不通肚腸窄狹毫髮
不容箇般喚作尊宿滅卻臨濟正宗。
<other>德智知客請讚</other>
這箇真難描摸有時善有時惡善時佛也不如惡處
虎頭戴角雖然七縱八橫未免千差萬錯銕床坐斷
伏龍峰棒打石人鳴嚗嚗。
<other>德謙知客請讚</other>
眉毛卓朔鼻孔吒沙無手行拳能打難防之賊有鉤
不紐誰稱貼秤之麻阿呵呵會也麼從來貧徹骨不
比有錢家。
<other>德讓禪人請讚</other>
一味杜田全無軌則捩轉面皮爺也不識銕棒胡揮
打驢脊。
<other>淳侍者請讚</other>
山蠻杜拗別無花巧有來問禪不棒便拳如何稱得
善知識分明是箇露面賊。
<other>慈壽菴主請讚</other>
<pb n="288"/>
你如要學安心法一箇胡孫須打殺總持無物可當
情體若虛空何豁達且道阿誰作證茅菴六月雪花
飛千古松根盤石＆CB21214;。
<other>真空菴主請讚</other>
拄杖不拈拈拂子一頭白髮坐柴床若論佛祖門中
事昨夜三更月到窗。
<other>甯府張氏德真請讚</other>
此間無我目前無你當軒者誰拄杖拂子。
<other>禪人請讚</other>
不依本分居山也要做摸打樣繩床角靠卻拄杖拂
子頭龜毛數丈說大脫空起大妄想佛來祖來或拳
或掌教人只管長無明如何不是無明長。
不是心不是佛不是物是什麼咄字經三寫烏焉成
馬。
<other>德然藏主請讚天龍無用和尚像</other>
我住伏龍你住天龍彼此老大鬢髮髼髼當軒踞坐
半啞半聾鼻孔全然不是眉毛些子相同更有一般
謾不得鄉談難改婺州儂。
<other>題華嚴經</other>
有底喚作閻羅王面前免銕棒底赦書有底喚作博
粥飯底閑言語有底喚作拭不淨底故紙有底喚作
三大四法界雖然如是未出常情你比丘還知麼父
母所生口說底只是小本華嚴若是大本華嚴從上
佛祖也說不得他既說不得你又如何書得你既書
不得我又如何題得既題不得書不得說不得不可
只與麼干休盡底掀翻香水海沒頭浸殺老瞿曇且
道向什麼處放渠吐氣咄。
<other>跋銀書華嚴經</other>
宜興蔣道昌銀書華嚴大經報父母恩普令有情無
情同時成佛你信得及麼若信得及真箇成佛有餘
所以道一念普觀無量劫無去無來亦無住如是了
知三世事超諸方便成十力與麼則不勞引紙運筆
文彩全彰莫不與毘盧為父法身為母釋迦彌勒文
殊普賢諸法王子善惡知識皆是我家兒孫奴婢邊
事呼來喚去也由我拳來踢去也由我初不假於它
術至於一字一句一塵一毛一動一靜一語一默皆
從法界中流將出來看經須具看經眼書經須具書
經手手眼相資全體全用你若道多書得兩行多看
得一卷有多功德功德雖有非真何也淨智妙圓體
自空寂如是功德不以世求懷州牛喫禾益州馬腹
脹天下覓醫人炙豬左膊上杜順法師將心肝五臟
傾在你懷裏了也且作如何會若作經會則謗禪若
作禪會則謗經若作一團則儱侗畢竟作麼生龍生
金鳳子衝破碧琉璃雖然也須親證親悟始得。
<other>跋般若關</other>
釋迦老子蕩相之旨與吾達磨不立文字之宗無二
無別雖然一人向虛空剜窟籠一人向海底簸紅塵
冷地看來二俱不了既是二俱不了未免殃及兒孫
昔鳳城雪月大師大隱者以玄奘所譯般若大本六
百卷中撮難信解品通為一關字才三紙乃括盡一
百單三卷之文關一字則字字俱通關一句則句句
皆徹如鉤鎖連環不斷又如源泉混混無窮所謂般
若關三昧海者斯之謂歟予也舊所未聞茲獲親睹
且命別轉一機為將來學者與此經作屈曲帶莫＆unrec;
屈曲了也且道是誰屈曲須具透關眼方為過量人。
<other>跋法華經</other>
是法非思量分別之所能解若有知解能所之心則
是生身佛為門外三車及愚妄眾生說此經也報化
非真佛亦非說法者宋普誠你得劉恒所書是經請
予著語是知解能所心請耶非知解能所心請耶是
無明現生身佛法身佛說法耶非生身佛法身佛說
法耶這裏具眼方曰持經如其不然且自算沙數寶
驀忽數出自家寶始信予言不汝欺也。
<pb n="289"/>
<other>跋楞嚴經</other>
婺州信女盛道廣命工刊楞嚴經板復印經散施所
願故男徐道儀故女福八道姑不歷僧衹而獲法身
請予著一語為證予曰汝知麼釋迦老子只參得些
子老婆禪要且出三界二十五有未得在阿難溺摩
登之室披毛戴角拖泥帶水大丈夫漢蓋是尋常文
殊走上走下傳言送語只做得箇通事人這公案一
向未得勦絕汝是他家種草與他鏟卻豈不知恩報
恩今乃抄其元款穿長詞入舊卷開板曉諭諸人轉
見外揚家醜無明要斷不平之事一時喚來一道行
遣各各與三十大棒教他叫箇快活快活何也脫三
界獄天日開明。
<other>跋血書梵網經</other>
佛觀世界猶如網孔有世界便有眾生有眾生便有
佛有佛便有戒有戒便有破犯智慧上人你還知身
是世界麼心是眾生佛麼戒是持破處麼若無身是
誰持犯血從何來經是誰書佛是誰做不見道一花
一國一釋迦無明則不然一佛一字一滴血。
<other>示能上人書經</other>
釋迦老子若不會說這幾句兒閑言語粥飯也無喫
處能上人你也只要博些粥飯喫又將他底閑言語
謄在紙上予乃信雪峰之言不謬。
<other>跋鐵山和尚示行長老語</other>
鐵山和尚一條硬脊骨拗不折親承仰山慧朗老人
之記為高麗一國之師登其門升其堂無慮億萬計
入其室嗣其家唯無意行長老一人或謂舐犢情深
全身落草曲釣釣魚鱉直釣釣鯤鯨予則曰國師無
此語莫謗國師好不然且聽諸方尊宿斷看。
<other>跋鐵山和尚示亨上人語</other>
丈夫漢戒不持禪不參上刀山入火鑊蓋是家常茶
飯鐵山和尚一國之師乃謂閻羅王要打算他飯錢
雖則養子之緣其奈老婆太甚亨上人你且道鐵山
和尚說底是無明說底是毫釐有差天地懸隔。
<other>跋澤山和尚示海禪人語</other>
汝若向語言文字上見澤山和尚帶累無明入拔舌
地獄直饒句句道得完全猶隔海在何故蚍蜉撼樹
金翅吞龍。
<other>跋覺菴和尚示機藏主語</other>
覺菴老人主承天時有華嚴講主挾上命將易為講
肆覺菴曰汝能說禪吾從汝易吾不能說教汝易吾
從於是撾鼓升堂以一喝入五教顯示吾宗千聖頂
𩕳一著子講主泣下再拜乞懺罪而退信知大法不
明則邪正不辨爐鞴不熱則頑礦不鎔今觀所示機
藏主法語置百億須彌盧於室中擲三千大千世界
於方外此老人之游刃耳券侍者汝不聞乎蹉過噬
臍空嘆。
<other>跋北澗和尚題梁太子釣臺</other>
佛法之妙禪道之要非語言三昧不足以垂世立教
大慧再傳而北澗老人出浚其源疏其派令四方學
者沛然而歸如水赴海所謂波瀾闊法性寬戶門大
者是也雖當時諸大老亦皆望洋向若而嘆故我圓
照老人云棄儒服著佛衣恣儒舌說佛非顧令諸方
堂堂據尊宿之位睹茲遺墨以之而默可乎不可乎。
<other>跋癡絕和尚答啟霞書</other>
老癡絕銕面具凜如冰霜道德昭著於世如日星不
可掩不知啟霞何如人乃云六年相處一旦分違不
勝於邑大似年老心孤未免隨邪逐惡胡亂搭箇冬
瓜印子當時是箇漢寄三十棒來打不可也道但退
卻靈隱寺便了竺初首座你既要學他樣子作麼生
為渠雪屈。
<other>跋無門和尚語</other>
無門和尚末後句子分付與無菴保相可謂同條生
同條死也有者便道無門死時無菴尚未死如何說
<pb n="290"/>
得作同條耶咄非汝境界。
<other>跋瑞上人所藏雪巖和尚真蹟</other>
盡大地是箇無字明眼衲僧跳不出惠朗老人為機
藏主書此三篇太煞老婆通身泥水瑞上人汝於甚
處得來。
<other>跋佛鑒和尚示順上人語</other>
語如銕釘眼如銅鈴鼻如鷹觜牙如劍樹此佛鑒老
人之為人無你諸人近傍處今觀如維那得所示順
上人法偈與昔年面目無異竦然伏讀而敬畏爾其
傅為家訓毋忽。
<other>跋雪巖和尚示然書記語</other>
惠朗老人道黃面漢老仲尼目即在上座腳底澄維
那你且道在誰腳底可山腳底諸人腳底道在可山
腳底可山已死道在諸人腳底諸人不知道在你腳
底你又不曾親見惠朗待汝親見惠朗來無明卻與
一轉語。
<other>跋月庭和尚語</other>
忠廿八提唱得與麼高手段得與麼辣禪和子為甚
只傳他頌做得好咄莫將耳朵當眼睛須把眼睛為
耳朵。
<other>跋中峰和尚示久藏主語</other>
曹溪一滴水渴殺淹殺多少人且道曾活得幾箇來
老幻住喻道如湧泉說道理則不無倒岳傾湫則未
在不見僧問趙州古澗寒泉時如何云苦飲者如何
云死均禪人你道趙州道箇死是殺人耶活人耶參。
<other>跋中峰示興講主語</other>
明月之珠非寶也語言文字非寶也寶者寶其人耳
老幻住道德爛若日星一語落叢林人皆以為寶敬
觀垂示雲南興雲谷之語不過一期方便佛法興道
業成未是未生前事滅佛法壞道業未生前面目將
親見之雖然二者皆不可不寶也。
<other>跋龜峰和尚語</other>
佛鑒老人流大仰之毒毒死衲僧無數活於句中妙
於格外唯道元和尚一人眼裏有珠底試將他崇寧
龜峰二會語咬嚼看驀忽嚼著自然不疑天下老和
尚底舌頭。
<other>跋晦機虛谷幻住墨蹟</other>
佛鑒嘗云汝等後生那裏知得我入眾時晦機和尚
已傾寮舍矣後住淨慈徑山大宏祖道予住仰山三
十年只做得箇修造直歲今請主之汝當依附堪為
法式佛智亦云你禪和子還知麼大慧說禪之後當
今為幻住一人吾輩有所不及石門文藏主出云三
尊宿墨蹟敬題昔日親聞語于後如曰不然諸方必
有批判。
<other>題趙學士贊幻住和尚真</other>
韓侍郎之於大顛裴相國之於黃蘗趙學士之於幻
住咸謂師資會遇名相若道相若作宗門中爪牙為
古今人標格殊不知正是一盲引眾盲滅卻吾千聖
不傳底頂𩕳一著。
<other>題杞侍者求君采陳先生寫師普說</other>
君采老先生你措大而入于異端好與三十棒一棒
也不較良杞上人你起無根之謗而外揚家醜好與
三十棒一棒也不較若更道此棒和尚先喫某甲後
喫正是當斷不斷雖如是且喜有箇推托處老僧年
邁無錢贖銅明眼人見此也只一笑而釋。
<other>跋石溪松雲閣三教總目</other>
見到說到行到猶是到到未是不到到雖是不到到
未是不到到到何也世尊四十九年噇了現成閑飯
簸這兩片皮說是說非說長說短說出許多閑言長
語滿世界狼狼藉藉末後知非無惜慚惶處乃云始
從鹿野苑終至跋提河我於二中間未嘗談一字敗
也敗也老子亦云道可道非常道名可名非常名名
亦言也既非常名言之何用死也死也孔子亦云亂
<pb n="291"/>
之所由生言語以為階乃欲無言謂天何言露也露
也你看他這三箇漢如向一片淨潔地上撒屎撒尿
了有底將灰土蓋卻有底將糞箕苕帚掃卻有底將
水洗卻你任如何只是臭氣還在引得許多蠅蚋蚊
虻螻蟻蚤虱之類競來咂啗各成窠窟頭出頭沒脫
離無由秦坑之永平火之三武滅之愈熾愈盛雲門
殺之德山罵之臨濟喝之而彌高彌大樹繞藤纏至
今無箇合殺石溪本空禪師奮巨靈擘大華之手用
芥子納須彌之機建一閣扁曰松雲繪佛祖三教聖
賢諸師形像於其上及取其書悉藏其中無彼此之
分絕人我等見真顯圓融廣大法門耳或謂辨魔揀
異宗門眼目秤斤定兩向上鉗鎚豈可雷同事須甄
別師曰會麼瓶盤釵釧一金毒藥醍醐一味其人不
覺手舞足蹈而歌曰松雲萬朵兮溪山盤盤松風一
曲兮溪月團團冰崖筍出炎天雪寒眼睛只在眉毛
上分付渠儂仔細看。
<other>題樓國禎觀生堂詩卷</other>
起膏肓必死之疾者非心眼精明則不可樓國禎其
心眼精明者歟不然何扁其所居室為觀生耶生生
之義且道與長生無生之旨同耶不同耶觀則同不
觀則不同幸毋忽。

<other>佛事</other>
<other>婺州通濟橋成請行橋</other>
大眾會麼風清月明地平天成廉訪司相公洎文武
官員已為諸人說法了也西峰雙林及諸尊宿已為
諸人說法了也只將萬萬歲石橋上祝吾皇萬萬歲
恁麼則統十方世界是一座通濟橋不獨通濟婺州
一城人通濟天下人去也巍巍功業千古不磨汝諸
人人人常光現前箇箇壁立千仞釋迦不前彌勒不
後行不行到不到要且不干別人事老僧到來也只
因齋慶讚何故當空架起蒼龍脊不怕雙溪水流急
踏上高高高處看東西有路通南北南北既通東西
有路作麼生是諸人最初一步喝看腳下行至橋那
邊復云婺州橋是趙州橋今日大家行一遭不獨度
驢并度馬人人平步上青霄。
<other>為樓清翁入壙</other>
天公豈可沒人情雨雪堆中揀得晴修福自然招福
報生前死後顯光明大眾還見面前一片田地麼這
是我清翁老人親手做得來底生也受用不盡死也
受用不盡傳之子子孫孫亦復受用不盡現前諸人
若能見樣學樣各請歸家做取這一片田地好不然
山僧更為鋪花錦上世有英傑積善種德一句合頭
千車共轍即日恭惟故我檀越清翁老朝奉智者國
師種族義烏縣裏老成八十四年生生本不生行而
能說說而行八十四年死死亦不死子又生孫孫又
子三年之喪孝也今日之葬禮也天之清翁之清矣
鄰上清釋梵之宮地之厚德之厚焉廓心地真常之
境泥𡋯頭突出鼻孔髑髏中豁開眼睛觀色即空成
大智不住生死觀空即色成大悲不住涅槃既不住
涅槃又不住生死即今清翁老人全身奉重一句作
麼生道以土撒云靈棺可掩名難掩路上行人口似
碑只此告違伏惟珍重。
<other>為樓文翁入壙</other>
生死世之常消長天之道人為萬物靈一老一不老
恭惟故檀越文翁提舉樓公尊靈富壽雙全名行兼
至八十五年前未有父母所生皮袋子八十五年後
父母所生皮袋子終歸土裏八十五年中有見聞知
覺有喜怒哀樂別尊卑分善惡事上種種有條理上
頭頭無錯為井邑之老成成兒孫之家活聖世現長
者之身人中奮大夫之作皆從皮袋子主人公做將
出來如今主人公拋了皮袋子盛在棺材裏且道與
父母未生前面目同耶不同耶一即三三即一千變
<pb n="292"/>
萬化從中出金烏夜夜徹天飛朝朝湧起團團日世
尊云身相屬四大心性歸六塵四大體各離誰為和
合者老檀越這箇猶是生死岸頭事超生脫死一句
又且如何拈土云大地都盧土一撮一撮土中天地
闊天地只是一靈棺一對眼睛活鱍鱍回頭撞著自
家底明月清風安可比耀古騰今只這是老人年尊
伏惟安置。
<other>祭樓清翁文</other>
嗚呼生死哀樂雖古之大聖人亦不能免或謂佛以
寂滅為樂尚有哀耶曰從眾以盡養生送死之道今
日臨吾檀越之喪也吾何為而不哀尚饗。
<other>祭樓文翁文</other>
嗚呼翁之生也壽八十五以德為先福以夙植兒孫
滿前樾蔭蔭予二十八年翁之死也予何賴焉十月
既望合門孝眷聲哽咽淚漣漣奉靈棺葬于東塘之
原予也追思舊面曷以相哀告虔甌擎茗雪爐熏柏
煙效蔬食菜羹之祭陳于尊靈之前靈兮如在眉目
儼然身重濁兮必歸于地心輕清兮必歸於天有生
死兮無生死無變遷兮有變遷來兮影搖竹里團團
之月逝兮波澄梅溪浩浩之泉嗚呼哀哉伏惟尚饗。
<other>祭樓玉汝文</other>
生而知者心死而知者心形有死生而心無死生故
云知也先生履顧草廬握手論文至情深義篤處必
剖破籓籬深入佛祖閫奧視貧富如昨夢一死生為
虛幻嘗聞病革之際語其僧孫德亨曰山上和尚知
我病麼予乃益知先生謂予知心予亦謂先生心心
相知未嘗斯須問斷也先生生予亦生先生老予亦
老先生病予亦病先生死予亦死還知有不死者麼
先生之道傳之子孫先生之文垂之金石既曰相知
多言何益尚饗。
<other>尺牘</other>
<other>答無用貴長老</other>
可上人至承以出世天龍惠書及信物并入院小參
佛事足見不忘四十年道舊之義茅菴對眾披讀無
不欣慶所謂一佛出世千佛共贊也然住院初無大
小要在主人何如耳無用既為一方主人便與前來
獨居時不同何以故古之參禪辦道之士或獨居或
處眾單單以生死兩箇字為急務如救頭然打破漆
桶之後日夕磨礪身心一如蕩然無纖毫過患久久
不可掩其光明自然敗露不得已被人掇在這座子
上坐地以其得處穩密用處諦當一動一靜一語一
默皆可與人作箇樣子故有住持之說夫住持者住
於不可住之地持其不可持之法利濟一切傳之無
窮豈小根劣器之所能真世（出世）間大力量大丈夫大
善知識所以有眼者見有耳者聞猶國之有君家之
有父君聖而臣賢父慈而子孝眾人以一人為之主
一人以眾人為之賓賓主歷然風行草偃不言而治
蓋本於斯況頂𩕳具大眼目辨龍蛇別虎兕啟大爐
鞴運大鉗鎚鎔凡聖烹佛祖向千箇萬箇中點一箇
出來作靈山正傳為少林種草如燈照燈如水與水
故有法嗣之說豈有今之紛紛者以勢利相傾人我
相勝詐偽相欺狠戾相奪甚至詞訟相加毒害相殺
往往白衣面前搖尾乞憐銕面活閻羅王手中乞命
如斯之輩似粟如麻作地獄業名地獄查喚作住持
得麼喚作法嗣得麼苦哉屈哉百丈臨濟一宗掃地
盡矣清涼天台南山慈恩之道其如何哉正此之際
釋迦老子便出頭來也救不得了也無用你又如何
救得只如天龍請你作長老不過要你美幾塊木頭
粧幾箇泥塊而已若要大統宗綱重光祖日古人自
有樣子無明自救不了且不曾住人院子又不曾作
一日主人三十年只是茅廬客居二十年伏龍山中
只是一箇園頭道者耳豈堪為無用之師若準來書
所云得不遭人怪笑彼此老大相見未期草草奉復
<pb n="293"/>
萬萬為眾竭力珍重。
<other>答景濂宋公書</other>
前日承一宿山中談話半更今日有書來報云云無
明讀一過不覺失笑笑箇什麼笑景濂坐井觀天又
如貧兒拾得錫說與人要作銀子賣只是自不識貨
教別人不識貨則不可何以故景濂每嘗在塵勞聲
色境界中輥得爛骨地熟了思量計較文字語言美
聰明業識多了乍聞吾輩說一箇放下可以做寂靜
工夫透脫生死得此事入手暫時起一念厭離之心
退步靜坐回頭乃見無思量無語言處便錯認作法
身喻如玲瓏八面窗喻如須彌山言說不得這箇只
是暫時岐路如何便罵得佛贊得祖贊得無明耶贊
罵憎愛心不除但增長我見我見未忘目前只見別
人過失不知自家過失要成辦透脫生死大事難矣
景濂果欲辦這件事只向無思量無言語處便好仔
細推窮不用說向人驀忽命根斷偷心絕絕後更甦
欺君不得卻來求印可亦不遲。
士林中來者無不盛談左右乃間氣所生文章學問
絕出為淛東群儒之冠且尤深於內典欣羨無已承
敘自幼讀佛書領其要旨出入有無空假中中至於
中且不有有無何在三復斯言此今之士夫執有執
無離邊離中分彼此儒釋之異如左右儒釋一貫者
能有幾人人言為不虛矣張無盡云余因學佛然後
知儒古德云居無為界中而不斷滅有為之法居有
為界中而不分別無為之相暗合道妙不易不易審
如是則有為底便是無為底左右已百了千當何處
更有身心之慮未祛事物之來未息又何處更有真
實工夫可做而後出離有為了生死大事耶左右與
山野交二十年會或劇談別或寄語未有如此書之
至誠也人天之際唯誠朋友之道亦誠而已只如左
右未動念未操觚拂紙未陳一言及寫在紙上了是
有為是無為是生是死是生死法是出生死法這些
子直是淆訛故孔子謂子路曰未知生焉知死孔子
底說話莫道子路不知落處盡大地人都不知落處
豈不見黃山谷訪死心和尚死心云聞公會禪諸方
皆印可是否山谷云不敢死心云我有一問問公公
試答看彼此燒作一堆灰時在甚處相見山谷茫然
後參晦堂示吾無隱乎爾一言聞桂花香打破漆桶
鼻孔撩天大丈夫欲成辦箇事自有箇般時節山谷
雖是一塊精金須入死心晦堂作家爐鞴惡辣鉗鎚
始得這一隊漢若到無明門下更須一一勘過何也
不是美潮人休入洪波裏山野如是杜撰左右以為
如何左右以至誠而來山野不可不至誠而答筆倦
且截斷葛藤。

千巖語錄（終）

<ps>附錄</ps>
<ps>佛慧圓明廣照無邊普利大禪師塔銘</ps>
少林氏之道十一傳至慧照大師而別為一宗設三
玄門演暢宗乘權實兼行照用雙至四方從者雷動
海湧逮乎宋季其道寖微惠朗欽公起而任之豎大
法幢屹然為東南之標準廣濟妙公親承法印據師
子巖建立死關鮮有升其門者唯智覺本公深造閫
奧以大辯才通博無礙慈澤普滋逼一切處其入室
弟子以十數計若今佛慧圓明廣照無邊普利大禪
師則其一人也師諱元長字無明一號千巖越之蕭
山縣許賢鄉人族姓董氏世以書詩為業父諱九鼎
母何氏晚而生師欲棄之嫂謝氏鞠以為子七歲即
就外傳諸書經目輒成誦出入蹈矩循矱有若成人
其父喜曰是子當以文行亢吾宗乎師之諸父曇芳
學佛於富陽法門院欲乞師為嗣謝氏不從未幾師
遘疾甚革謝氏禱于觀音大士曰佛幸我慈俾此兒
<pb n="294"/>
不死令服洒掃役終身禱已師汙下而愈遂使從芳
游時師年始十七益求良師友摩切九流百氏之言
已而曰此非出世法也復從授經師學法華經至藥
王品既問曰藥王既然二臂曷為復現本身耶授經
師異之年十九薙髮受具戒走武林習律於靈芝寺
律師問曰八法往來片無乖角何謂也師曰胡不問
第九法乎律師曰問律而答以禪真大乘法器也會
行丞相府飯僧師隨眾入本公亦在座遙見師即呼
謂曰汝日用何如師曰唯念佛耳公曰佛今何在師
方擬議公厲聲叱之師遂胡跪作禮求示法要公以
狗子無佛性之語授之繼往縛茆靈隱山中雪庭傅
公召師掌內記師下筆成章五采交粲見者嘆服俄
棄歸法門隨順世緣殆將十載一旦忽喟然曰生平
氣志充塞乾坤乃今作罋裏醯雞耶復造靈隱跏趺
危坐脅不沾席者三年因往望亭聞鵲聲有省亟見
本公具陳悟因公復斥之師憤然來歸夜將寂忽鼠
翻食貓之器墮地有聲恍然開悟覺身躍起數丈如
蟬蛻汙濁之中浮游玄間上天下地一時清朗被衣
待旦復往質於公公問曰趙州何故云無師曰鼠食
貓飯公曰未也師曰飯器破矣公曰破後云何曰築
碎方甓公乃微笑祝師曰汝宜善自護持棲遯巖穴
時節若至其理自彰師既受付囑乃隱天龍之東庵
耽悅禪味不與外緣有一蛇日來環繞坐下師為說
三歸五戒蛇矯首低昂作拜勢而去師自是聲光日
顯笑隱訢公方主中竺法席力薦起之江浙行省丞
相脫歡公時領宣政院事亦遣使迫師出世師皆不
聽居亡何諸名山爭相勸請師度不為時所容與弟
子希昇杖錫踰濤江而東至烏傷之伏龍山見山形
如青蓮華乃卓錫巖際誓曰山若有水吾將止焉俄
山泉溢出作白乳色師遂依大樹以居實泰定丁卯
冬十月也初伏龍山有禪寺號聖壽其廢已久當師
入山時鄉民咸夢有異僧來遂相率登巉巖披蒙茸
以訪焉見師晏坐不動各持食飲之物獻之邑大姓
樓君如浚樓君一得各為伐木構精廬以安師尋因
舊號建大伽藍重樓傑閣端門廣術輝映林谷內而
齊魯燕趙秦隴閩蜀外而日本三韓人番羅甸交趾
琉球莫不奔走膜拜咨決心學留者恒數百人至有
求道之切斷臂師前以見志者師各隨其根性而為
說法譬如一雨所施小大根莖悉獲沾潤王公大臣
嚮師之道如仰日月名傾朝廷三遣重臣降名香以
寵嘉之江淮雄藩若宣讓王則下令加護其教若鎮
南王則親書寺額賜僧伽黎衣及普應妙智弘辯禪
師之號帝師亦再降旨俾勢家無有所侵凌仍更號
曰佛慧圓鑒大元普濟大禪師資政院又為啟于東
朝命朝臣製今號并金襴法衣以賜焉至正丁酉夏
六月十四日師示微疾索浴更衣會眾書偈云平生
饒舌今日敗闕一句轟天正法眼滅遂投筆而逝春
秋七十四夏五十六是日午時其弟子德亨德馨等
用陶器函蓋奉全身瘞于青松庵悲慟哀戀聲撼巖
壑太師中書右丞相脫脫公建大壽元忠國寺為皇
太子祝釐之地欲奏起師為住持適有自江南來者
言師示寂乃止師疏眉秀目豐頤美髯才思英發超
越醜夷頃刻千偈包含無邊妙義得其片言皆珍襲
寶護惟謹語錄若于卷和智覺擬寒山詩若于首皆
刻梓行于叢林世之論者謂師踐履真實談辯迅利
或無愧於智覺云濂初往伏龍山見師師吐言如奔
雷時濂方尚氣頗欲屈之相與詰難數千言不契而
退越二年又往見焉師問曰聞君閱盡一大藏教有
諸濂曰然曰君耳閱乎抑目觀也曰亦目觀爾曰使
目之能觀者君謂誰耶濂揚眉向之於是相視一笑
自時厥後知師之道超出有無實非凡情之可窺測
因締為方外之交垂三十年其激揚義諦往來尺牘
之在篋笥者墨尚濕也雖纏於世相不能有所證入
<pb n="295"/>
而相知最深銘非濂為而孰宜為之銘曰。
 天目巖巖中設死關豈無來者望門而還言言智覺
仗劍深入師子長號百獸咸蟄伊誰嗣之惟千巖師
彼碩者鼠爰契我機一錫行雲遯藏空谷明珠自護
不受人觸世雖不聞靈蛇先知矯首聽法為說三歸
我將辭名文彩或露足踏飛濤一夕東度龍峰鬱環
如青蓮華我棲其間指樹為家兆之所形孰曰無象
有來兟兟且饁且餉化彼草莽為梵王宮金銀琉璃
絢爛太空四方風動無不稽首師我檀度願垂攝受
群聾正酣晝夜沉冥法音方震萬耳皆驚璨璨珠璣
噴落人世神鬼莫窺天龍交衛有寵自天錫予便蕃
金衣寶熏耀於祗園外護之嚴罔敢千令慧照之宗
於斯為盛乘化而逝人天慕哀妙相如如初無去來
既無去來何有增減太史勒銘以昭玄範 金華宋濂
撰

<ps>題千巖和尚語錄後</ps>
生擒猛虎活捉獰龍慣施妙用遊戲神通若向此錄
上領會千巖萬壑蹉過伏龍峰。至正丙戌開爐日淨
慈處林敬跋
言乃載道之器道本無言因言顯道雖欲忘言其可
乎千巖和尚以身為舌塵說剎說熾然說吾未見其
有言也此話大行何待三十年設。至正七祀丁亥季
春前住天童佛海老人　　　　時年八十
予少游禪林間聞
千巖禪師居婺之伏龍山其道大行四眾歸之當元
之盛時庵居知識在天目則中峰本公華頂則無見
睹公屹然法幢東西角立伏龍雖晚出而與天目華
頂並高矣今讀師之語錄簡古超邁無非開示學者
讀之盡卷如入居藥之肆睹其諸異藥品皆可已人
之疾如游香積世界聞其眾妙香氣皆可止人之饑
是錄行世人得而誦之則沉痾虛腹孰有不脫然而
起充然而足者乎因其徒德鄰之請故書之如此。洪
武七年佛涅槃日天界住山宗泐謹題

<img n="J/J32p0234_01.png"/><rubynote t="【圖】"/>

<other>南明禪師語錄序</other>
昔彙雲門先師稿有無趣無幻二大師語錄序其中
稱趣為仰山再來稱幻為臨濟直下兒孫無趣克家
之子乃知南明大師為幻之嫡傳也余初參雲門即
入龍居禪席值南師領眾重蒙提挈一日遽問曰一
念緣起無生超彼三乘權學等見阿誰緣起有生耶
師與一喝余時茫然夜坐單後過數炷香如彈指頃
始知有做工夫事南師之力也時同席有玄微兄者
又為南師嫡嗣及師遷化余在山水中每遇玄兄聚
舊即以大事為問玄兄以病自謙遯名匿影余住雪
峰日常一接書問再接偈言知己住持普明矣迨余
遊汀洲遣禮招至欲行古道遜余上堂余復邀眾檀
護迎請陞座堅執不允故勉為結制竟成賓主焉話
次復及大事即頹然示疾余曰斷橋一脈至兄止耶
日不然脫有可兄意者能指出以相示乎余唯唯即
索南師源流并斷橋倫歷代付法偈及語錄一卷莊
讀行狀益知居常孤潔不肯輕展鎗旗竟以退託終
其身故余不得不憑贓揭出使人知斷橋猶在也。
崇禎辛巳仲冬日傳曹洞正宗後學雲門明方拜撰。

<talk>南明禪師語錄序</talk>
世尊謂眾生曰善知識者是汝等莫大因緣能令汝
等明見佛性離苦解脫一切眾生皆有佛性第因業
緣障蔽遂致苦海飄流故遇善知識宏機迅辯如大
將軍攝印登壇生死浮沉操提在手學者直下承當
曉得棒頭落處猶聾振雷猶瞽見日其間承接燈傳
<pb n="296"/>
不容野狐疑似嘗稽臨濟一宗派衍于今極盛矣然
有異流而走名者亦有正傳而韜寂者如南明和尚
親承衣缽于車溪從上淵源授受甚確聞谷雪庭諸
善知識無不虛左推尊之南大師乃不欲語言文字
滋世葛藤見有述其語輒焚去此其識見超出諸方
遠矣然令後起者不有玄微大師其人誰與默識緒
餘存其萬一衍唱真傳哉玄大師不惟不負法乳之
恩其于莫大因緣能令眾生離苦解脫之旨豈曰小
補之哉雖然既無文字語言此是何物具眼者請分
柝看。
欽差巡視海道兼理邊儲福建按察司按察使檇李
後學黃承昊撰

<sarticle><article>興善南明廣禪師語錄</article></sarticle>
建寧普明寺嗣法門人妙用　集
嘉興金明寺住持法孫悟進重輯
師在徑山示眾五峰頭卓朔雙徑尾顛先喝石巖一
任𨁝跳明月池覆地傾天此四句中有一句有殺人
刀無活人劍有一句有活人劍無殺人刀有一句殺
人刀活人劍俱有有一句殺人刀活人劍俱無伶俐
衲僧簡點得倜儻分明許你一生參學事畢。
除夕示眾云前年年鼻孔無半邊去年年兩眼不能
全今年年三十精骨獻青天我禪已說了汝等作麼
生參。
示眾個般奇特事難言驀直皋亭跳上天帝釋鼻梁
遭磕破波斯痛倒海門前。
維那云今時修行人決要出三界一僧云即今亦不
在三界裏又一僧云喚甚麼作三界師云三界歷然
偈曰慧劍單提總莫論葛藤那許再留根吟風嘯月
須常分機用從空解轉身。
僧問三世諸佛為甚麼不知有師云聰明反被聰明
誤進云狸奴白牯為甚卻知有師云棒打石人頭嚗
嚗論實事。
示眾人來問我祖師禪報道中宵月正圓橫放鐵牛
衝遍界虛空踏破海流乾。
茶次有僧持餅趨過師前師問云這個餅那裏買來
的僧回身云莫道無語好師便舉手中餅云且道這
個那裏買來的僧云這卻道不出師云情知汝道不
出。
維那行嚫次序言云板首三分執事二分散眾一分
時有一僧在旁師即問云汝是一分的二分的三分
的僧無語師對維那云汝未把嚫與他那僧又無語
師云出去。
示眾落日如懸鼓峰前仔細觀霞光交大地一片錦
山川。
師生日今朝初度日天開并地闢三際絕分疏誰云
微細識山頭躍鯉魚海底蓬塵出深知養育恩感報
無窮極。
僧拈針自語若是工夫深鐵杵磨作針師云你這個
針那個鐵杵磨的僧無對師云你問我荅僧擬問師
云果然。
師問僧云冰在這裏水在那裏僧云卻成一塊冰師
直視云老大作這般見解僧云師又如何師云多這
點作麼。
師在皋亭閉關時有僧問云師今進關必待徹悟而
後出關師云恁麼盡未來際出此關不得僧無對師
遂掩門。
下雪次有僧推窗云滿山都是雪師云隨聲逐色漢
僧云乞師離聲色道一句師云滿山都是雪。
聞谷師問云了即業障本來空為甚麼師子尊者被
罽賓國王斬卻師云本來空聞云爭奈頭何師云本
來空聞云為甚麼罽賓國王一手墮地師云本來空。
僧問四大分張眼光落地畢竟向何處安身立命師
<pb n="297"/>
云東家作驢西家作馬。
師為靜中師掩龕顧視大眾指龕云大眾只這個龕
非窄非寬本無出入寧有開關即今靜中師端坐其
中無黨無偏正恁麼時眾中莫有知時識節的麼出
來道一句看如無山僧為伊下手去也遂推上。
僧看師十二時偈次問師云隔壁老兒拏賊子贓在
甚麼處師云現在僧無語師便掌。
師一日舉香嚴偈問用侍者者纔擬荅師便喝者復
擬開口師又喝者即點首珍重師付偈曰無傳無受
法無傳無受心付與無手者掣斷虛空筋。
<other>頌古</other>
世尊在靈山會上拈花示眾眾皆默然唯迦葉
尊者破顏微笑世尊曰吾有正法眼藏涅槃妙
心實相無相微妙法門不立文字教外別傳付
囑摩訶迦葉。
一事無成兩鬢斑欣欣獨自笑靈山一枝花上呈春
色拖累兒孫仰面攀。
六祖聞二僧論幡動風動往復不已祖曰不是
風動不是幡動仁者心動。
不是風兮不是幡浮蹤暫爾寄禪關窗前非獨松稍
月更有長江浸遠山。
斷橋和尚室中示眾萬法歸一一歸何處。
侵晨出去晚頭歸赤腳髼頭滿面灰無底鍋燒無米
飯臭煙烽㶿嘴尖吹。
僧問趙州如何是祖師西來意州云庭前柏樹
子。
諗老師三寸舌柏子布庭虛藏身沒影跡沒影跡冷
眼看來且端的咄瞎漢三十拄杖少不得。
靈雲見桃花。
靈雲老不無端將謂瞞人返自瞞千紅萬紫已狼藉
何獨桃花是指南。
世尊因文殊至諸佛集處值諸佛各還本處唯
女人近于佛坐而入三昧文殊乃白佛云何此
人得近佛而我不得佛告文殊汝但覺此女令
從三昧起汝自問之文殊遶女人三匝鳴指一
下乃托至梵天盡其神力而不能出佛曰假使
百千文殊亦出此女定不得下方過四十二恒
河沙國土有罔明菩薩能出此女定須臾罔明
從地而出作禮世尊世尊敕出罔明卻至女子
前鳴指一下女人從定而出。
蛇驚枯草裏鳥語碧巖前彈指空勞力青天被熱瞞。
百丈海禪師每上堂有一老人隨眾聽法一日
眾退唯老人不去師問汝是何人老人曰某非
人也於過去迦葉佛時曾住此山因學人問大
修行人還落因果也無某荅云不落因果遂五
百生墮野狐身今請和尚代一語貴脫野狐身
師曰汝問老人曰大修行人還落因果也無師
曰不昧因果老人于言下大悟作禮曰某已脫
野狐身住在山後敢乞以亡僧津送師令維那
白槌告眾食後送亡僧師領眾至山後岩下以
杖挑出一死野狐乃依法火葬。
不落不昧笑呵呵空裏翻身爭奈何楖栗一條何所
倚橫挑日月下山坡。
雲門顧鑒咦。
雲門顧鑒咦擊右火星飛儘伊多伎倆輸我一聲噓。
梁武帝問達磨祖師云如何是聖諦第一義祖
曰廓然無聖帝曰對朕者誰祖曰不識帝不契
祖乃渡江。
廓然不識空成浪藉赤腳渡江慚惶面壁咄。
三聖上堂我逢人即出出則不為人便下座興
化獎云我逢人即不出出則便為人。
兩輪日月疾如梭無限清風翻碧蘿堪嘆生盲渾不
薦扶籬摸壁待如何。
<pb n="298"/>
南陽忠國師一日喚侍者者應諾如是三召三
應師云將謂吾孤負汝卻是汝孤負吾。
三呼復三應法戰從斯竟孤負老婆心驗盡禪人病。
玄沙侍雪峰行次峰指面前地云這一片地好
造個無縫塔沙云高多少峰顧視沙云人天福
報不無和尚靈山授記未夢見在峰云汝作麼
生沙云七尺八尺。
雪峰用盡眼力玄沙七尺八尺欲窮無縫浮圖直待
參天荊棘。
疏山仁參大溈安禪師值溈泥壁便問承聞和
尚道有句無句如藤倚樹是否溈曰是師曰忽
遇樹倒藤枯句歸何處溈放下泥盤呵呵大笑
歸方丈師曰某甲三千里賣卻布單特為此事
而來和尚何得相弄溈喚侍者取錢二百與這
上座去遂囑曰向後有獨眼龍為子點破在師
果至明招謙處問師師舉前話招曰溈山可謂
頭正尾正只是不遇知音師復問忽遇樹倒藤
枯句歸何處招曰卻使溈山笑轉新師于言下
大悟乃曰溈山元來笑裏有刀遂遙禮懺悔。
泥盤放下笑咍咍為惜擔囊千里來秪管藤枯并樹
倒那知錯過棟梁材。
玄沙見地下一點白問僧云見麼僧云見如是
三問三荅沙云你也見我也見為甚麼不會。
你也見我也見白日青天興閃電我若當年在眾中
點燈要照玄沙面。
僧問蜆子如何是西來意蜆云神前酒臺盤。
神前酒臺盤莫為蜆子瞞貪觀花柳巷失卻祖翁田。
趙州到一庵主處問有麼有麼主豎起拳州云
水淺不是泊舟處便行又一庵主處問有麼有
麼主亦豎拳州云能殺能活能縱能奪便禮拜。
一朝權在手殺活不繇情莫信直中直須防仁不仁。
魯祖面壁。
聳起鐵脊梁坐斷千尋壁指畫甚分明將謂有奇特
走殺天下人到老無相識佛法不是無爭奈口門窄。
芭蕉清禪師拈拄杖示眾曰你有拄杖子與你
拄杖子你無拄杖子我奪你拄杖子靠拄杖下
座。
探盡千江水無非竹一竿臨機籌與奪按劍小舟前。
圓覺經居一切時不起妄念於諸妄心亦不息
滅住妄想境不加了知於無了知不辨真實。
赤嘴鳥皮黃腳雞斑毛白羽伴雲飛自從啄破琉璃
殼直至如今不見伊。
趙州四門。
南北東西四面門半開半掩到如今曹溪路上如相
委無限行人被陸沉。
僧問道吾如何是佛吾云洞庭無蓋。
洞庭無蓋水面生塵黃梅雨落滴破虛空。
金峰示眾云事存函蓋合理應箭鋒拄＆unrec;＆unrec;＆unrec;
得分半院與伊有僧出峰約住云相見＆unrec;＆unrec;好
共住難為人。
放去太奢華收來沒可把官物當人情思量還不可。
瑯琊示眾有句無句如藤倚樹樹倒藤枯好一
堆爛柴。
秪這一堆爛柴要且無處安著拈來燒向爐中好與
衲僧烘腳若作佛法商量和汝眉鬚燎卻。
長慶稜禪師二十年坐破七個蒲團不明此事
一日捲簾忽然大悟偈曰也大差也大差捲起
簾來見天下有人問我是何宗拈起拂子劈口
打。
七破蒲團纔捲簾未為天下出奇男白雲常在青山
外眉睫何曾離眼邊。
五臺秘魔巖和尚常持一木叉每見僧參即叉
卻頸曰那個魔魅教汝出家那個魔魅教汝行
<pb n="299"/>
腳道得也叉下死道不得也叉下死速道速道。
與麼家風也太差臨機慣用木叉叉阿誰不是仙陀
客好眼無端更撒沙何似歸堂去喫茶。
百丈涅槃和尚一日示眾曰汝等與我開田我
與汝說大義眾皆開田了歸請說大義師乃展
兩手。
平地教人開作田通身泥水不曾乾何如學個安閒
＆unrec;＆unrec;把鋤頭當枕眠。
青州布衫。
趙州老工夫少布衫做得未恰好擬將蓋覆天下人
不覺和贓敗露了急著眼七觔秤子稱得巧。
文喜禪師上五臺遇一老翁牽牛而行邀師入
寺呼均提有童子應聲出迎翁縱牛引師升堂
堂宇皆耀金色翁踞床指繡墩命坐翁曰近自
何來師曰南方翁曰南方佛法如何住持師日
末法比丘少奉戒律翁曰多少眾師曰或三百
或五百師卻問此間佛法如何住持翁曰龍蛇
混雜凡聖同居師曰多少眾翁曰前三三後三
三翁呼童致茶并進酥酪師食之覺心意開爽
翁提起玻璃盞問曰南方還有這個麼師曰無
翁曰尋常將甚麼喫茶師無對師睹日晚遂問
擬投一宿得否翁曰汝有執心在不得宿師曰
某甲無執心翁曰汝曾受戒否師曰受戒久矣
翁曰汝若無執心何用受戒師辭退翁令童子
送師問童子前三三後三三是多少童召大德
師應諾童曰是多少師復問此是何處童曰此
金剛窟般若寺也師悽然悟彼翁即文殊也不
可再見即稽首童子願乞一言為別童子說偈
曰面上無嗔供養具口裏無嗔吐妙香心裏無
嗔是珍寶無垢無染是真常言訖均提與寺俱
隱。
譚玄對面不知名梵剎重重列錦屏纔問均提是多
少回頭依舊草青青。
陸亙大夫問南泉弟子家中有一片石或時坐
或時臥如今擬鐫作佛得否泉曰得陸曰莫不
得否泉曰不得。
得與不得全提片石倒嶽旋巒天昏地黑咄且道其
中是何標格。
玄沙上雪峰白紙。
三張白紙忒煞淆訛同風千里無他事父子恩情徹
底枯。
<other>偈頌</other>
<other>示禪人</other>
 靜裏乾坤劫外春慧花從此始生根慈雲忍水時時
潤百萬人前一種新 
<other>示妙觀念佛是誰</other>
 反覆研窮念佛誰天寒雪擁一園梅忽然時節因緣
到沾著唇牙便皺眉 
<other>荅雪庭信禪師（附來偈）</other>
從來無物可同儕自向山中自活埋五十年來履
踐事娘生一隻臭皮鞋。
 既云無物可同儕誰向山中誰受埋五十年前娘未
養喚他甚麼作皮鞋 
<other>示自聞</other>
 勘破娘生兩片皮臨機那肯聽聲噓獨存這個無棲
泊脫殼金烏到處飛 
<other>示靜周</other>
 一念忘來萬慮休虛空應是汝同流青黃不計繇他
變管取千山齊點頭 
<other>示寄緣</other>
 諸緣何狀寄者阿誰這裏薦得還欠一椎 
<other>示江渡</other>
 煙波浩渺目無涯足跡憑誰問作家莫為跨船三十
<pb n="300"/>
棒隔江招手較些些 
<other>示葦渡</other>
 纔發萌芽便挺然榦青葉綠正新鮮行人乘此通消
息歷盡千波得自然 
<other>示萬如</other>
 澗水松風來耳畔白雲青嶂列眸前時人自有金剛
眼百萬珍珠一串穿 
<other>示芥菴</other>
 芥不微兮菴不寬互相容納水投淵當人解得其中
意莫問門前倒剎竿 
<other>雲棲六景</other>
<other>回耀峰</other>
 一丸金彈射長空遍界流輝一樣紅突出崔嵬高著
眼回光原不涉西東 
<other>壁觀峰</other>
 壁觀峰前意若何雪腰斷臂太蹉跎今朝再舉當年
事添得胡僧笑轉多 
<other>寶刀隴</other>
 寶刀出匣倚天高觸著屍橫萬里遙伶利世間輸衲
子從來曾不犯纖毫 
<other>青龍泉</other>
 真珠沫噴出青龍滴滴涓涓無意中欲識個中消息
子浮沉倒影一枝松 
<other>聖義泉</other>
 清清淺淺月團團半點難瞞這一泉煞老古錐曾漏
泄至今流落不曾乾 
<other>金液泉</other>
 是液是泉是甚麼非甜非淡亦非空根源何止金剛
際流遍江河一竅通 
<other>詠雪</other>
 瓊樓玉殿絕纖瑕非色非空尚未佳道人這片閒田
地莫被虛花白占他 
<other>風車</other>
 風輪轉處別精麤颺卻糠皮也太多更有頂門開得
好秪留白米奉公婆 
<other>牧牛圖</other>
 牛兒已飽童兒已閒綠楊陰下停繩罷鞭止之平地
欲行欲眠穩背而坐勿後勿前懶吹橫笛豈慮他緣
逍遙快活任性天然有問路者直指云乎這邊那邊 
<other>四威儀</other>
 關中行瀟灑謾騰騰無端失一腳踏倒涅槃城 
 關中住盡日無他事爛嚼木札羹滋養無生智 
 關中坐寒暑經簷度不計月和年任爾蒲團破 
 關中臥工夫放倒做翻去與覆來曾無第二個 
<other>十二時歌</other>
 半夜子黑白未分誰作主忽聞犬吠兩三聲隔壁老
兒拏賊子 
 雞鳴丑道人佛法隨時有敗屋風霜徹骨寒破衲遮
身露出肘 
 平旦寅萬戶千門曙色新空林棲鳥試饒舌喚醒床
頭夢裏人 
 日出卯大地總成無價寶只要當人見得真日用不
須向外討 
 食時辰一缽生涯續命根出門自有廬陵米肯向婆
兒買點心 
 禺中已钁頭邊事無多子信手拈來平不平瓜茄菜
甲都肥膩 
 日南午雲廚冷淡無煙火欲將供佛施群生摘得靈
山花幾朵 
 日昳未破衲補完無別意困來枕石臥松根饑來撥
火煨個芋 
 晡時申攜杖歸來步步親俄然踏斷溪流水滿目青
山朵朵新 
<pb n="301"/>
 日末酉金毛獅子頻哮吼菴前菴後絕狐蹤散步經
行獨自走 
 黃昏戌古佛堂前明歷歷莫謂其中人不知三乘五
性誰能測 
 人定亥光風霽月真瀟灑泥牛趁入廣寒宮玉犬踏
翻香海水 
<other>十究竟</other>
 究竟身骨肉皮毛寸寸真照天照地光明藏晝夜恒
開八萬門 
 究竟心大地撮來置一塵塵塵互入無窮盡莫謂於
中無主人 
 究竟事物物不離於當處彼彼無窮各不知散彩分
形悉如是 
 究竟理眼前耳畔重重舉鵝王擇乳非鴨類擬思便
隔三千里 
 究竟生空花亂落何為根纖塵飛入清明眼眚病從
斯直到今 
 究竟老父母未生原不小面黃皮皺髮如絲秪壞衣
裳不壞寶 
 究竟病病僧看伊應有分日面月面當自知何勞更
聽維摩令 
 究竟死眼光落地非終始百骸潰散即分身剎剎塵
塵忘彼此 
 究竟苦三毒原是無明火俄然覺得驀翻身驀翻身
處淨裸裸 
 究竟樂風光本地真常樂行住坐臥在其中纖毫向
外成千錯 
<other>清泉</other>
 一潭清徹底豈肯渾常流珍重如金液寒光射斗牛 
<other>巡香板銘</other>
 無背無面無主無賓橫行正令若個敢嬰 

<other>南明禪師行狀</other>
師諱慧廣號南明鹽官韓氏子母姚姓未孺齡父母
俱故得繼母吳氏撫之賦性質直于齠齔時遂志出
家檇李興善寺禮芹泉師而薙髮焉師視世如幻嘗
曰推我應院皆非正行遂與朋舊謝絕不茹葷飲矢
志參學彼時禪宗不著歷遊講肆復還本寺禪堂掩
關得交持禪關策進書至師展閱于無字話上凝然
無別念虛豁豁地過了八日人情物理亦不知寢食
起坐亦不覺忽生一念曰如此倘是落空耶便爾休
歇三年而有車溪無幻老人聞師有真實志謁就關
前一見便有師資之契師則以前工夫舉似車溪車
溪應聲跌腳曰悔我來遲向後縱欲到此不易得也
師復求示得受參究工夫是年冬啟關別無他往獨
謁車溪再請益禪要未一載而往古心老師處圓戒
即入車溪舊隱雙徑白雲山不出門三載時觀音殿
繼峰主人啟建禪期師與之敦請車溪老人主持老
人每下堂開示師聽之必垂淚忽一日于地上拾片
紙有觀方知彼去去者不至方之句有省即呈老人
老人印可舉師為首眾師于徑山車溪服勤八載老
人付師衣法偈曰得本無所得傅亦無可傳今付無
傳法東西共一天嗣後掩死關于皋亭永慶寺四載
有聞谷師時至關前盤桓既久凡師主禪期於雙徑
皋亭及蓮居諸處有護法嚴印持聞子將居士等致
請然師不允皆聞師勸赴師自處孤潔誨人不倦襪
不解帶者二十餘年嘗有三願一不出世一不作緣
事一不納徒眾自謂德薄福慳竟以退託嘗有偈頌
法語門人錄呈即火之曰此不足流也今所存萬一
皆妙用記持而書出泰昌改元仲冬師示疾囑後事
畢二十七日辰時奄然坐逝茶毘靈骨瘞于雙徑師
生于萬曆丙子十月十三日也。
嗣法門人妙用稽首述
<pb n="302"/>
法門陵替甚矣按萬曆間宗師家頗尚孤峻遞相
隱謝此一變也逮天啟時方有人出法門似覺可
觀至鼎革來十餘載淫濫彌漫此又一變也蓋翁
于泰昌改元遷化其操履卓倫非今時可擬閱是
錄者當具別眼法門有望焉。
順治乙未春王望日法孫悟進稽首跋

<other>助刻姓氏</other>
雪澗湛慧峰真寶月戒珠全達
全明全果全定全志全正
全念全超全玉全慧全經

<other>清果禪院開堂疏</other>
伏以深鼓震空林出迷塗於不夜慈航通彼岸開壽
域以無疆至道待人而能弘萬物隨緣而普度群情
久企肅啟虔迎恭惟不會大和尚出世苞苻空門龍
象闡臨濟宗風識久超夫象外接天童正派悟已徹
於言先曩者乘杯吳會法語曾布於山明水秀之鄉
今茲返駕蜀川慈雲重覆於白骨青燐之地乃占清
果干以誅茅開鑪結制秉莫邪而鍛聖鍛凡續燄傳
燈執鉗鎚以降魔降佛誠禪宗之領袖後學之淵源
也某等自慚頑石不解點頭共仰法門嘗懷進步惟
冀獅駕速臨作四門殷鑒卓期早示為六道津梁用
翹首以齊瞻謹齋心而合請兩郡護法信官潘之彪
沈燦鄉紳蒲拱宸楊鼎譚性何寧王起蛟何其偉等
疏。
康熙十年十月初一日具
又
伏以律轉黃鍾四海寒魚依密藻景添紅線一天賓
鴈咽長空芬芳梅蕊暗傳香瀟灑雨華新浥潤一陽
既復萬善當崇恭惟不會大和尚六道解空三乘旨
透月下譚經千里海龍聽去雲中拈拂一時山虎歸
來不獨披緇衲子仰怙慈悲抑使戴髮頭陀共參道
法句有句無坐看水窮雲起鍊魔鍊佛當教薪盡火
傳願奉香華於塵剎幸來龍象之三千惟冀俯俞曷
勝慶幸法弟子陳盛陳昌陳潛思陳起祚王登程陳
起裕等疏。

<other>不會禪師語錄目次</other>
序
開堂疏
卷第一
上堂
卷第二
上堂
卷第三
上堂
卷第四
小參
卷第五
小參
法語
卷第六
示眾開示
問答機緣
勘辯機緣
卷第七
頌古
行實
佛祖讚
自贊
參學吟
十二時歌
<pb n="303"/>
分燈
卷第八
指禪說
和牧牛頌
雜偈
卷第九
雜偈
卷第十
雜偈
法派
山居
船居
佛事
後跋
不會通法禪師語錄目次（終）

<sarticle><article>不會禪師語錄卷第一</article></sarticle>
嗣法門人性靈等編
康熙甲辰年八月二十六日
住潼川州射洪縣金鼇山清果禪院至
三門云者所在闊直直無把鼻古今多少人猶向路
頭覓且道路頭在甚處一喝便入。
佛殿拈香說甚過去未來現在俱在裏許彼此眉橫
眼上三拜不可不禮。
伽藍殿炷香三寶叢林全仗著你僧眾和合檀那福
慧金風吹我骨毛寒華開清果因時至。
開爐上堂師至座前拈請啟示云雖是紙上松煙含
了許多大概言言漏洩天機句句令人惺快諸公添
炭添煤山僧只得順風扇火披瀝佛祖肝膽拈提人
天性命弘揚正法眼藏是今朝大檀越一齊伸出手
扶起破沙盆賓主相逢意氣投定是靈山同受記人
眾未聞便請維那宣過指法座云坐曲彔高床蹋毗
盧頂蓋只因大死幾回來當場纔做者買賣即今祖
脈流通毒中兒孫冤害遂陞拈香云者一瓣香鴻濛
未判之先陰陽未動之際拈來爇向爐中祝延
今上皇帝萬歲萬歲萬萬歲伏願帝心與民心契合
聖躬同日月長明此瓣香如天普蓋似地普擎爇向
爐中奉為滿朝文武天下官僚本省府州縣當道尊
官並兩郡紳衿伏願長為國家柱石永作法門護持
暨諸山禪德現前四眾同明般若正因不昧靈山付
囑此瓣香非眼所見非鼻所聞自從根源有據而今
痛憾不休無背無面須臾弗離無火無煙晝夜常熾
爇向爐中顓伸供養前住浙江嘉興府東塔後住四
川夔州府梁山縣雙桂堂傳曹溪正脈第三十五世
本師破山大和尚用酬深錐痛罵之恩斂衣就座上
首白椎云法筵龍象眾當觀第一義師豎拂云已落
二三了也僧問清果結制龍象蹴蹋吐霧拏雲各吞
宇宙未審以何法示人師云清風敲翠竹進云恁麼
金鼇添瑞色凡聖普霑恩師云四海誰不歸皇化進
云會得深恩先報主管教日日太平時師云夜深誰
共御街行進云祝國酬恩今已曉清果未結時如何
師云能為萬物主進云清果正結時如何師云遍界
不曾藏進云枝焦葉落果歸何處師云腦後看時更
轉精遊蜂竟不知何處問世尊未出母胎一句作麼
生道師云爍破虛空進云出母胎後如何師云看取
令行進云且道與老漢相去多少師便打乃云高提
祖印千山一貫舉唱宗乘是水同源敲骨打髓木兒
眼裏滴淚翻轉而皮石女腦後見腮劈破虛空單擎
古鏡驅耕夫牛奪饑人食向空劫已前格外吐氣照
用同時人境俱奪蹋翻海獄別覓知音任是釋迦老
子弗敢正眼覷著所以開爐結制鍛盡凡聖命根抽
釘拔楔銷盡一腔痞塊明明在利刃快劍上藏身萬
人頭上翻筋斗發機休落他人後其或未然更向三
<pb n="304"/>
條椽下不妨超宗異日通身手眼十方坐斷若到與
麼田地何須畫地為牢是則是正好朝打三千暮打
八百且道結制祈嗣一句作麼生道良久云露柱懷
胎久擔泉帶月歸復舉臨濟遠祖與王常侍同入僧
堂侍問者堂僧還看經麼祖云弗看經還習禪麼祖
云弗習禪侍云經不看禪弗習做個甚麼祖云只教
個個成佛作祖去侍云金屑雖貴落眼成翳祖云我
將謂你是個俗漢法上座看來王常侍與臨濟祖師
賓主相逢恰似買金遇著賣金人鍼去線來毫不讓
價覿面掀開寶藏只貴自識家珍今日茂玄陳公捨
世間難捨能捨之財來山辦供請陞此座別無奇特
酬其所請指出灶裏有煙金鱗每遇若有問者堂僧
還看經麼答云萬華叢裏過一葉不粘身又問還習
禪麼答云滿眼滿耳又問金屑雖貴落眼成翳答云
愁人莫向愁人說且道與古人是同是別若道別皇
天無二道聖人無兩心若道同分明月在梅華上看
到梅華早已遲復白椎云諦觀法王法法王法如是
卓拄杖下座。
陳漪玄陳茂玄請上堂僧問如何是第一玄師云大
蟲舌上展腳眠進云如何是第二玄師云鍼鋒頭上
駕鐵船進云如何是第三玄師云須臾已過大三千
士問如何是第一要師云適纔聞得赦書到進云如
何是第二要師云百萬軍中聽令號進云如何是第
三要師云大千沙界一輪照進云請師盡底掀翻直
指向上一著師便打乃云至玄至妙至難指蹤電光
弗及石火罔通回頭轉腦別是家風一念知非耳熱
面紅是甚業畜為萬物宗遂舉拄杖云天上有星皆
拱北人間無水弗朝東復舉東坡居士悟道偈谿聲
便是廣長舌山色無非清淨身夜來八萬四千偈他
日如何舉似人護國此庵禪師別前話云東坡居士
太饒舌聲色關中欲透身谿若是聲山是色無山無
水好愁人師云二大老各見一邊更為頌出谿聲山
色兩非真誰信無絃發玅音聲色俱忘誰是伴大家
吹滅暗中行。
屺瞻周居士請上堂瞻問者一瓣香向甚處著火師
云看在甚處啟口士云畢竟請下一語看師云到安
頓你不下士云正搔著癢處師云切莫得少為足僧
問浮雲消散日正當空時如何師云也浮逼逼地進
云千江同一月萬戶盡逢春師云猶是門庭邊事問
向上一著乞師指示師云橫按莫邪全正令進云恁
麼三世諸佛一口吞盡師云只貴流通乃云月月初
一十五四眾耳聞目睹更請舉揚向上撥動鯬奴白
牯法堂鐘鼓轟天嘯殺雲中石虎自覺無處啟口只
得攃沙攃土污卻凡聖鼻孔莫怪山僧粗鹵復舉應
庵華和尚問密庵傑云如何是正法眼答云破沙盆
師云據法上座看來問似癩豬擦癢將錯就錯答似
無端禍出帶累兒孫向秤錘上著鋸更為頌出吾師
殃我破沙盆久煮清風接上賓果是無家飄蕩子可
堪攜去若羶腥。
上堂僧問佛祖機先提正令蟭螟眼裏舞三臺正恁
麼時是誰家曲調師云八臂那吒輥繡毬問師今陞
座四海來賓請問如何回顧師云天高群象正進云
只如銅頭鐵額漢來又作麼生師云正好打僧喝師
云鼓粥飯氣僧拂袖師云釣盡江波金鱗罕遇問如
何是明心見性師云借婆衫子拜婆年進云內不著
影外不見形必定在甚麼處師云龍女明珠夜不收
乃云海底泥牛銜月走巖前石虎抱兒眠鐵蛇鑽入
金剛眼崑崙騎象鷺鷥牽此四句內有一句能縱能
奪能殺能活若人檢點得出參學事畢此是高峰生
平伎倆驗盡天下衲僧無一人出其上者看來此句
不經檢點清果也有四句抽解撩衣方努氣鼠吞鐵
柱須彌醉石羊頭上瞎驢眠火裏烏龜眼春碓此四
句內有一句先體後用有一句先用後體有一句體
<pb n="305"/>
用雙泯有一句體用雙彰檢點得出參學事畢。
上堂世尊拈華事同一家迦葉微笑乾坤𨁝跳何等
親切何等省要儒聖有言參乎吾道巧設萬般驢馬
艸料風吹樹搖鳥啼華笑莫怪山僧不指玄妙復拍
掌云妙舞會須誇遍拍三臺應令大家催。
上堂僧問倒卻門前剎竿著者一語關係天下人性
命師云只有你一個不在進云因甚學人不在師云
為汝命根不斷進云和尚莫壓良為賤師打云念子
遠來與伊頌出倒卻門前剎竿森羅萬象齊翻干戈
從此平息白雲依舊青山還有向此承當得麼師以
杖架肩云羚羊掛角千峰外更有羚羊在上方。
上堂舉圓覺經云居一切時不起妄念於諸妄心亦
不息滅住妄想境不加了知於無了知不辯真實師
頌云秋來葉落春到花香冬寒日短夏熱天長漁翁
睡重一任波茫擲拂子云海神知貴不知價留與人
間光照夜。
射洪邑侯維銘沈公同總戎相寰趙公建盂蘭會請
上堂師指座云道既人弘逢場作戲撫沒絃琴吹無
孔笛家常茶飯反為驚異正令全提幾人瞥地遂陞。
僧問十二類孤魂即今生何道師云滿眼滿耳承誰
力杜鵑啼處百花新進云既已得大逍遙未審縣主
增何福德德云秋水靜時連天碧文星高去拱紫宸
問如何是大渝境師云任他後浪催前浪三三兩兩
渡人舟進云如何是境中人師云青山只解磨今古
流水何曾洗是非進云如何是向上事師云鷺飛影
落秋江風送漁舟到岸乃云波斯仰視鼻黏眉杲日
秋空解脫機機先豈是隨聲色從本何曾涉水泥因
被見聞情識轉還向見聞覺處提燈籠突出眼睛聽
露柱撒開兩手舞不是世間是出世法單教眾魂出
幽苦是則是若言有生有死亦是截龜毛於鐵牛背
上若言無生無死亦是折兔角於石女腰邊捨此二
途恒居常寂光土不起一念得見本性彌陀不趨一
步便生惟心淨土到與麼時乾坤收不得凡聖強安
名喝一喝以杖指空云落霞與孤鶩齊飛秋水共長
天一色。
斌吾文居士請上堂僧問如何是清果境師云月滿
雙谿流不去峰高巢鶴似雲鐘進云如何是境中人
師云晨昏鐘鼓應時伐拽⿰禾巴拖犁力甚充進云人境
已蒙師指示向上宗乘事如何師云蓬溪土好射洪
鹹進云如何是轉身句師云明月掛青松問人人把
著靈山頭步步腳下要尋真因甚學人覓不著師云
突出難辨進云把住則天回地轉放行則海晏河清
師云切忌妄通消息乃云一二三四五六七灶上烏
雞夜獨立七六五四三二一漁翁船上多狼籍朝朝
暮暮暮朝朝無星秤子誰稱的莫把黃連作甘艸沙
糖原不是蜂蜜一念未生處承當萬籟又吹無孔笛
癡人愛說骨肉親多聞反自生荊棘更為頌云還不
還兮一非一溈山只把淨缾趯雲門縱說六不收何
似圓悟一不立。
上堂僧問頭頭是佛物物是道因甚覿面不逢師云
渠無面目進云打破虛空底人向何處著師云天上
天下乃云單提向上石火電光羚羊掛角艸深一丈
人天莫測二乘膽喪所以道止止不須說我法妙難
思喝一喝下座。
臘八說戒上堂僧問虛空隨月走因甚不到家師云
推不向前約不退後進云不去不住時如何師云囫
圇劈不破遍界無方圓進云者是和尚底受用如何
是學人底師便打進云打麵還他州土麥唱歌須是
帝鄉人師云鍼劄不入靈耀纔拜師打耀與師同喝
師復打耀又與師同喝師云無孔鐵鎚相對擲乃云
逗到臘月八擔子兩頭抹波斯笑春風一場沒傝𠎷
聲色裏翻身千古老作家且道還有捏目生花者麼
如無普示一偈戒行精勤助道基絲毫纔動墮污泥
<pb n="306"/>
情忘物化何持犯做個敲枷打鎖兒。
上堂古人道月生一無角鐵牛眼少室月生二赤腳
波斯入鬧市月生三冰生於水青出於藍師云且道
喚甚麼作鐵牛師便提起左足喚甚麼作波斯師復
提起右足撿點得出冰生於水青出於藍其或未然
自攜缾去沽村酒卻著衫來作主人。
果城凝和尚偕文學苟雲從楊含章王乘六設供請
上堂僧問如何是奪人不奪境師云黃葉如金鋪地
錦長安大道少人行進云如何是奪境不奪人師云
金風吹散煙塵盡醉飲漁歌江上聞進云如何是人
境兩俱奪師云雪壓山河俱失色牧童樵子不知蹤
進云如何是人境俱不奪師云金榜掛名人盡望滿
城悉是讀書聲進云一枝挺秀千年茂萬古徽猷壯
帝都師云滿眼看不盡問盡大地是個毘盧境界因
甚墮在毒海師云七縱八橫一口吞進云要識目前
玄妙句毘盧頂上播三玄師云切莫詐明頭師乃喝
云者一喝虛空尚且難比豈落言思義理能為天地
之母四生孰不同體不是泥塑木雕諸人切莫昧己
四十九年滔滔真是一棚傀戲若識未生端的鼻頭
兩孔出氣更問祖意西來滿眼山河大地喚作世法
商量井底蝦蟆鼓翅若作佛法理會卻又分文不值
雖然不值分文時在諸人腳底山僧已墮拔舌犁耕
只願諸人薦取復舉臨濟云有一人在高高峰頂無
出身之路有一人在十字街頭亦無向背且道那個
在前那個在後清果看來臨濟遠祖說前說後說出
說入自不磣口且道入於何方出於何土恰似畫龍
畫虎難畫骨臭口纔開泥水不少更為頌出峰頂高
高不是人無端翻洗四時新孤雲本是無家客子夜
雞啼枕上聞無向背兮是甚麼螻蟻銜在飛禽窠尋
常莫教塵污卻萬斛摩尼難換他。
上堂開示清果有一要不必重禱告一統山河一個
君國泰民安誰覺妙復舉教中道諸可還者自然非
汝不汝還者非汝而誰頌云不汝還兮是甚麼黃鸝
枝上巧聲多明明月映秋波裏滿地煙霞不似他。
上堂清果有一境久待諸子領烏龜認作鱉驢年夢
不醒藥多病亦多藥盛病亦盛若復古家風囊橐俱
喪盡且道如何是古家風一人有道邊邦靜偃息干
戈樂太平。
除夕上堂臘月三十打破鼓墮灶走出石獠虎翻來
覆去仔細看真金依舊混泥土混泥土貴在臨時大
丈夫復舉巖陽尊者問趙州一物不將來時如何州
云放下著巖云既是一物不將來放下個甚麼州云
放不下擔取去令尊者有省看這尊者恰似擔起一
擔古董到處與人比論自不識輕重趙州慣會順風
使帆當頭把定扯破封皮顛觔撥兩令尊者無地容
身秖得腳跟點地頌曰一物不將來全身黏泥水指
伊擔取去秤錘生兩翼騎鶴上揚州古今能有幾。
上堂今朝又十五日輪正當午莫問賓中賓秖看主
中主爍破太虛空氣吞諸佛祖形端影亦端物物無
藏覆更問如何若何早以陰雲彌布喝一喝云世外
乾坤闊壺中日月長。
元旦上堂問去舊迎新時如何師云捲簾當白晝進
云新舊不立時如何師便喝若石問如何是君師云
至尊乾坤眼山河一色新石云如何是臣師云時懷
冰雪志四面盡流通石云如何是臣向君師云赤心
常奉重斂念悉歸真石云如何是君視臣師云湛然
常應物處處一輪圓石云如何是君臣道合師云有
何隔礙乃云新年頭佛法有萬象森羅盡抖擻新年
頭佛法無孟春猶寒思火爐人人拜賀迎新不知舊
安何處若識舊本無歸週而復始一度豎拂云喚者
個新即頭上安頭喚者個舊怎肯埋沒家風喚作非
新非舊又見春生夏長秋收冬藏畢竟喚作甚麼一
任華開華落到驢年全承此個撐門戶。
<pb n="307"/>
元宵祈嗣上堂僧問闡臨濟宗風還他作家手眼續
先人後裔須是克肖兒孫請師續先人後裔師云個
個鼻孔撩天進云熊羆協夢輝今古鸑鷟降瑞應人
間師云下雨地上濕問行腳不逢人時如何師打進
云舉處平常看其中一點無師云祇聞煙水動山月
映波池進云某甲向何處討個消息師橫擔拄杖作
怕勢乃云日月燈明晝夜徹家家歌鼓慶不歇人人
剔起火裏燈杳杳冥冥俱漏洩釋迦漏洩雪山中靈
雲狼籍桃華瞥若能念念不昏善惡當下消滅祖脈
代代昌隆壽山直透空劫三世諸佛向火燄上轉大
法輪火燄與三世諸佛說法且道說甚麼法我見燈
明佛本光瑞如此。
虎章韓文學送子寄名請上堂月到重樓滿院賒儒
童來捧佛袈裟長生本具垂今古黃面當機獨舉華
瓜瓞聯生祖脈靈飛鵬時遇太陽星朱藤直指登雲
路半侍叢林半侍君。
玄樞上座送法衣至領信士陳一林陳騰宇設供請
上堂樞問嚴寒凜凜瑞雪紛紛師登寶座有何祥瑞
師云金烏纔出谷照徹曉天霜進云和尚即今垂示
為大乘者說為最上乘者說師云離垢金霞真勝地
慶雲遍覆萬人家乃云大庾嶺上力難提冤有頭兮
經幾幾今日玄公親手陳兒孫次第重拈舉群魔外
道弗知名鱗甲羽毛因棄捨提袈裟角云若向者裏
見得覆天地而全彰世出世間無上非增非減非色
非空非戒非禪非離非合縱是千丈盧身披之不短
丈六老比丘搭亦非長秖因打成一片一任人天瞻
仰莫怪渠儂多意氣當年曾踏上頭關。
八關院六岫法兄領玉海梁居士請上堂僧問佛殿
羅漢長笑不休未審笑何意師云待八關水逆流向
汝道進云逆流了也請師速道師云他既逆流與你
道個甚麼進云望和尚指示師云少年一段風流事
秖許佳人獨自知乃云者所在是我法兄和尚把斷
佛祖咽喉掃卻聖凡路學截斷五色命根總教人人
快活撥轉風流公子赤腳倒走驚醒紅粉佳人情愛
盡脫一段親切家常不敢向淨地𥳽土自愧法乳同
源大家渾忘賓主且道渾忘一句作麼道齊看八關
關木闊其中魚龍變化多。
燦吾蒲居士請上堂僧問如何是西來意師云點鐵
成金易忠孝兩全難進云恁麼則當陽無向背覿體
露全機師云無你卜度處進云學人若也通消息只
恐射江水逆流師云照顧眉毛乃云山僧久不陞座
一出方丈刺破諸人眼學人久不問話句句漏逗及
至撞鐘擊鼓四眾雲集不惟起模畫樣亦似安營扎
寨彼此喪失不解保任且道如何保任不起纖毫脩
學心無相光中常自在。
上堂舉臨濟祖師將終示眾云吾滅後不得滅卻吾
正法眼藏師云禍從叮囑生三聖出云怎敢滅卻和
尚正法眼藏師云全身擔荷濟云已後有人問汝作
麼對師云殺人見血方解遠憂三聖便喝師云正脈
流通濟云誰知吾正法眼藏向瞎驢邊滅卻師云滿
腹沙糖吐出砒霜臨濟尋常吞盡十方佛祖慣用白
拈手段末後被三聖恰似純鋼打就把住當鋒果是
克家不容弄醜所以本師臨終有偈付云得吾眼也
覷浮沉淺則淺兮深則深莫學瞎驢趁大隊破沙盆
句對誰吟且道二老臨行秖將一副鐵石心肝挂在
眉尖上用底是甚麼心行震威一喝簷聲不斷前旬
雨電影還連後夜雷。
山主陳明宇請解制上堂大制從來無解結解結秖
對兒童說動靜無非古道場個個杖頭挑著月木馬
蹄邊劫外春蝸牛角上三千界滿腔冤憾自消鎔莫
言清果多饒舌且道縱橫獨步一句作麼生道以杖
指空云水向石邊流出冷風從華裏過來香。
建報恩會上堂問如何是死句師云衲被蒙頭進云
<pb n="308"/>
如何是活句師云出頭天外看進云如何是不死不
活句師云暗含春色明露秋光乃云妻薦夫兮子薦
親惟憑日午打三更通身現出那吒眼大千無處不
全身曠劫雙親空聚散古今父母不離身有生有滅
非真父不合不離真祖親盞子撲落無人會家家月
映水無痕。
上堂問如何是和尚活計師撩衣挺身云日日不別
進云秖者個更別有師云者個是甚麼僧禮拜師云
切莫儱侗問百尺竿頭如何進步師云煙裏木鵝高
著眼進云坐斷千差路師云咭嘹舌頭三千里乃云
叢林爐鞴煆情疑一箭收功猶未奇良匠獨剖石中
玉鉗鎚直敲頂頑皮翻身秖透威音外開言吐氣莫
支離若無疋馬單刀力空費啼鵑血染枝。
上堂僧問學人有一清果請和尚酬價師便打進云
離此又作麼師云性命也不顧乃云看看冬月半切
忌重打算此事古家風文彩不成段死水不藏龍秋
空飛一雁莫待頭角生腳下紅線斷遍界絕遮攔目
前無物見何必問君平誰家不成現復舉洞山云五
臺山頂雲蒸飯華殿階前狗屎天幡竿頭上煎䭔子
三個猢猻夜簸錢法上座到此秖是不肯放過所以
狗尾續貂示云石牛吐火晝夜然月中桂上打鞦韆
三個瞎驢爭毬踢彌勒呵呵笑在先今古者些說話
定要戳破頂門方纔相合還委悉麼假使滄海枯到
底終不與君通姓名。
結夏上堂問大開爐鞴事如何師云佛祖難容進云
丈夫氣宇沖牛斗師云青天也須喫棒進云龍生金
鳳子衝破碧琉璃師云又被風吹別調中乃云一個
禪和一個口無繩自縛自家守鬼神覷破枉勞心莫
粘陰陽地抖擻遂倚杖立身兩手作撐天勢若向者
裏會得伸拳打落天邊月口裏舌頭家家有。
圓通會上堂問如何是賓中賓師云青山處處挂浮
雲進云如何是賓中主師云長在途中不出戶進云
如何是主中賓師云八兩分明是半觔進云如何是
主中主師舉起拄杖乃云雷震風吹山海口梵音潮
音一齊吼此是觀音悟入門驚起泥牛藏北斗覓心
懺罪兩俱忘樓閣門開家家有反聞空性妙難思乾
坤秖在一毛孔師震威一喝云三世諸佛歷代祖師
一切有情被山僧一喝個個耳門中箭一齊悟人圓
通古鏡胡來胡現漢來漢現求智慧男女得智慧男
女求解脫超昇得解脫超昇是即是猶是菩薩方便
之力復一喝下座。
上堂舉拄杖云者個物始於未有天地之先本自現
成毫無拘束秖因動則禍生滿盤俱錯然雖如是能
為佛祖心宗人天眼目四生根本苦海津梁且道是
甚麼物與麼成現復舉杖云家無二主。
上堂問如何是第一玄師云塔尖頭上打鞦韆進云
如何是第二玄師云猢猻上樹尾在前進云如何是
第三玄師云無毛紙鷂向空鑽舉世尊不說說迦葉
不聞聞以杖擊香几云葛藤遍地幾能掃石女懷胎
暗轉身。
春元端垣譚公送子寄名請上堂春到林泉意氣賒
綠袍藏寄紫袈裟金刀剃盡關頭雪玉帶長垂忠孝
家杖頭風月流千古鐵樹時開不老華曹源一滴能
消垢為佛為官本不差復示彩鳳飛來入異林光輝
閃爍逼乾坤從此瓜瓞聯生至何慮光宗無智人。
上堂示眾彼此原無字腳何必區區再索幸有拳頭
巴掌當陽指伊快活你若外求玄妙醍醐翻成毒藥
你若無心自得明明錯過一著你執忘形死心自是
不識好惡你向舉處承當鼻孔被人穿卻貴在動靜
閒忙只把虛空細嚼古人自不染污今人何太穿鑿
喝一喝下座。
起吾趙副戎送子寄名請上堂終不和沙金自金太
陽星耀映長庚枝分發秀垂千古拄杖頭邊別有春
<pb n="309"/>
復顧左右云萬里金鵬纔展翼千年齡鶴便翱翔。
解夏上堂問風冷霜凝事若何師云春回艸木舒進
云放行一句作麼生道師云路逢死蛇莫打殺無底
籃兒盛將歸乃云復開爐鞴待當機聖制告圓月正
輝拽杖胸藏烹佛祖橫身天外電光飛未躍龍門休
賣眼東西南北任棲馳傲菊不隨秋桂發更豎蒼蒼
兩道眉禹力不到處河聲流向西。
順慶府主正堂蒼苔李公諱成林新建覺華菴功竣
請上堂此一瓣香天地同根萬物一體拈來爇向爐
中奉為府祖太尊闔衙官眷福同滄海壽等須彌祿
位高陞三多衍慶以夙植善根供俸三寶撫綏殘黎
如天普覆似地普擎恩施無相仰荷德心者不獨果
城士女也弘法護僧而大護法不忘靈山一會靈靈
不昧了了嘗知原是生因之所生乃曉因之所曉日
用應緣如同寶鏡君王得此萬國咸寧官員得此為
國愛民庶民得此育子孝親衲僧得此續佛慧命直
指人心見性成佛正眼看來玅明心印人人本具箇
箇不無如官長印信一印印定前後無差二六時中
見聞覺知神契於此則虛而靈寂而玅不求官位官
位自臻不求福壽福壽遐齡如淨琉璃內含寶月以
玅明心印弘護三寶克紹前徽以玅明心印普洽四
民統歸化育所謂明窗處處書聲曉戶戶門開見善
財見色聞聲無二道無聲無臭育三才柳巷花街開
正眼色空空色是心齊一人有慶萬民賴之共樂昇
平無事於心孤明烜赫陰陽萬象智愚賢否皆從妙
明心印中流出一氣化生護法以玅明心印特建覺
華勝蹟卓絕壯麗諸聖儼然金壁燦然丹堊森然遠
邇胥瞻焉令見者聞者仰慕弘麻永垂不替且道大
護法建修功畢增何祥瑞遞代聯芳為國柱迥超世
外越安排復舉六祖大師示眾云汝等念佛求往西
方我今移西方來東土汝等各願見否眾云若此土
得見何須更往彼國祖云精進即是釋迦平直即是
彌陀喜捨名為勢至慈悲即是觀音碧山云日坐公
堂應萬幾分明都是自家底眼前現出宰官相光耀
三台壯福基一喝下座。
（嗣法門人慶雲識
嘉興楞嚴藏經坊存板）
<other>不會禪師語錄卷第一（終）</other>

<sarticle><article>不會禪師語錄卷第二</article></sarticle>
門人圓澄圓星編
康熙十九年庚申臘月八日本郡文武紳衿鄉耆眾
姓請住順慶府南充縣碧山禪院至三門云外方執
釣已多年今日收歸近水源一喝云此地煙霞尤更
擁鯨鱗隊隊逐腥羶。
佛殿云天上天下惟我獨尊且道是什麼人震威一
喝遂展具三拜。
護法殿拈香云護佛護法護僧切莫莊憨空過曾憶
靈山付囑在你當頭把柁若要祖脈流通須仗儒門
一夥是則是即今已到無波處還向有波時用心。
土主殿拈香云不住街頭與路旁五龍峰頂看雲忙
有人問我山中意一似當年救主昂護主護僧如護
目大家薦取就中光。
踞方丈云幼曾參遍少林宗瞬目兒童又白翁笑指
兩輪無暫歇閒忙莫外古家風三萬二千獅子座非
內非外亦非中。
當日眾鄉紳衿請上堂師至座前拈請啟云言言錦
繡字字珠璣維持祖印擁護法幢在筆尖頭上全彰
第一義諦仰煩維那對眾宣讀師指法座云登王座
絕躋攀非是驚群敵勝子誰堪遽下頂門錐山僧到
此別資一路徐行踏斷流水聲縱觀寫出飛禽跡此
一瓣香寬若太虛明如杲日爇向爐中端為祝延
今上皇帝聖壽萬歲萬歲萬萬歲伏願龍圖永固鳳
<pb n="310"/>
曆常新八表稱臣四維歌化此一瓣香上拄天下拄
地非古非今奉為滿朝文武天下官僚本省本道順
慶府主南充縣主諸位尊官伏願官星顯耀如天日
常把瞿曇擔子扶此一瓣香包羅今古容括二儀不
可以知知不可以識識奉為本府本縣文武紳衿遠
近檀那諸山禪德現前四眾伏願屏翰禪林多意氣
匡扶祖道永聯芳此一瓣香干戈隊裏受盡驚險二
十餘年參遍諸方末後遇著一個絕情老漢當頭戳
破毒中空前自從親遭毒手至今踞解不開爇向爐
中專為傳曹溪正脈三十五世本師破山和尚用酬
法乳之恩遂斂衣就座上首白槌云法筵龍象眾當
觀第一義僧問如何是碧山境師云亭柏多年龍鱗
古幾度乘風拂翠煙進云如何是境中人師豎拂云
山勢倚天忘突兀拂影澄潭起化龍進云人境不立
時聻師一喝進云人境已蒙師指示釋迦老子今日
成道和尚即今入院登座是同是別師云雪上更加
霜進云略較些子師云也是一場特地起自無端乃
云餓瘦枯腸凍縮筋明星一耀不成人胡言漢語多
奸猾攪亂人天定太平是則是誰家不通長安道個
個眉毛眼上橫你只自知清早起不知更有不眠人
星光普耀無遮覆一番風雨一番新那邊不坐空王
殿豈肯耘田向日輪上首復白椎云諦觀法王法法
王法如是便下座（謝辭不錄）。
上堂僧問如何是賓中賓師云青山之外有行人進
云如何是賓中主師云拄杖活如龍處處風雲護進
云如何是主中賓師云大地山河一色新進云如何
是主中主師云萬象之中獨露身乃舉百丈問溈山
屏卻咽喉脣吻道將一句來山日卻請和尚道師拈
云百丈殺人驟喉溈山絲毫不讓若有人問碧山屏
卻咽喉脣吻道將來看山僧只向他道蒼天蒼天更
若擬議又云猛火著油煎萬古碧潭空界月再三撈
摝始應知。
金剛會請上堂師震威一喝云一喝金剛覿面施撥
轉情關契上機遍界遍空是者眼機忘執化平等齊
截斷聖凡破空有何勞耳目強生疲應無所住虛玄
妙兔角龜毛非合離色見聲求背主恩棄卻園桃尋
野李破相迥超空劫前萬別千差一以貫復一喝云
一以貫當門撐戶是者漢更示一偈有形誰不具金
剛萬億乾坤難覆藏蟭螟眼裏著不滿人天小果亂
思量復舉龐公問講金剛經座主云無我相無人相
阿誰講阿誰聽主無答士示偈云無我亦無人作麼
有疏親勸君休歷座何似直求真金剛波若性外絕
一纖塵我聞並信受總是假名陳碧山看來龐公能
搜穴道殺人湊喉雖則活逼生蛇化龍怎奈情義盡
絕座主在人天座前難開口處未免方寸中七上八
下恍恍惚惚白汗通身滿面慚惶欲吐吐不出欲嚥
嚥不入喚作是金以今世人輕賤故不喚作是金誰
肯自瞞自昧秖是不解轉身吐氣甘為座主數他人
寶自賤家珍今日有問碧山誰講誰聽只道無舌人
能講不歇無耳人能聽不滅且道有何證據復示偈
云黃鶴樓中吹玉笛江城五月落梅花堪嗟不入聾
人耳空使西山日又斜喝一喝擲拂子下座。
開爐結制上堂本自現成何須伎倆長期短限猶隔
霄壤遣昏敵散重增妄想於斯覷定踏著故鄉所謂
道身口意清淨是名佛出世身口意不淨是名佛滅
度我今為汝保任此事終不虛也問如何是此事師
連打云千年桃核裡原是舊時人未審如何保任師
云依稀似曲纔堪聽又被風吹別調中復舉僧問琅
琊清淨本然云何忽生山河大地琊云清淨本然云
何忽生山河大地眾復問清淨本然云何忽生山河
大地師高聲云言之有理智人自斷復頌曰懷胎露
柱似無情忽爾華開世界成堪笑無名無住客花開
花謝一微塵千聖不知何處去倚天長劍逼人寒。
<pb n="311"/>
上堂舉僧問五祖一大藏教是個切腳未審切那個
字祖云缽囉娘師云者僧雖則善問穴道大似不識
口磣五祖人天眾前似難迴避只得道個缽囉娘今
日或有問碧山未審切那個字只向他道切復作懼
怕勢擲拄杖下座走入方丈。
射邑邑侯鼎泉楊公同紳衿建盂蘭會請兜率殿上
堂師詣座前以杖書○相云無上妙道二乘莫測正
令全提知恩報德震威一喝鐵樹花開一天星月遂
陞拈香云此瓣香日月難比其明乾坤難方其闊拈
來爇向爐中卻又無形無跡供養中元聖帝惟仗大
慈恆叨默佑僧問如何是第一玄師云黃梅踏翻無
底船進云如何是第二玄師云磨磚作鏡破家園進
云何如是第三玄師云捲起蓆來大家看問如何是
第一要師云一箭安邦絕鬧號進云如何是第二要
師云不許夜行投明到進云如何是第三要師云秋
至梧桐葉自飄乃云當陽拈出匝地普天喚回枯木
龍吟全彰腦後春色木童唼碎火裡冰石女翻空赤
腳走單拈白棒迥諸流截斷情塵竟何有若向情忘
物化處薦得金華山頂毫無尺寸大江潭底不見涓
滴正恁麼時各姓宗親成佛已竟多生罪福瓦解冰
消所謂假藉四大以為身心本無生因境有前境若
無心亦無罪福如幻起亦滅到此時節天堂地獄總
是假名善惡機祥無處安著故我雪山老人儘力道
不出的枯腸付與國王大臣宰官居士弘護正法幸
有信官不憚簿書鞅掌猶記靈山之囑專擬中元赦
罪之期敬捐俸金供佛飯僧堅請山僧登曲彔木只
得八字打開全身漏洩益見信官體忠篤孝凜烈冰
霜撫字心勞竭力偕眾惟冀人人清平無事家家百
昌咸若並資眾氏宗親共霑餘澤且道報恩一句作
麼道一幡直送無生國真風普扇十洲春下座。
上元日聖業陳鎮臺報恩祈嗣請上堂師拈香畢僧
問未陞座時水洩不通既陞後不堪共聞如何是一
陽來復萬物咸新句師云紅日照開新氣象進云江
山不立萬象未彰前是甚麼境界師云普問西來大
意即不問即今陳鎮臺報親和尚以何法指示師云
得意春風外飛揚化日中進云鎮臺顯考向甚麼處
安身師云一月普現一切水文學問有一衲子為生
死二字被知識一棒打殺而今在拄杖頭上聲聲叫
苦和尚如何得救師云不能直下超玄鎖難免山河
礙眼睛乃云赤心一片貫徹古今滿懷忠孝草木皆
春龍燈鬥額花樹離塵火噴人面痛殺觀音木童撫
掌石女吹笙珊瑚枝上月滿三更刀山劍樹化作香
林天官賜福蚤送麒麟秪此一著為天地根非離非
合曠劫雙親和而不流為君為臣返聞聞性不是耳
聞是甚麼物為照世燈舉拂云滿把摩尼覿面擲知
恩方是報恩人且道觀音在甚處安身交肩搭臂成
群醉夜半笙歌扶到家復舉無著菩薩問善財我欲
親見文殊不知何者即是財曰汝發一念心清淨即
是著曰我發一念為甚不見財曰子是真見文殊山
僧看來問似見未忘也真未泯也自不識羞答似隔
簾呼茶亦似死水藏龍有體無用二俱失利今日或
有問陳大護法過去父在堂母作麼生見向他道洗
臉縮身露出肘便來驀直去抖擻山南山北看桑麻
喫鹽同鹹非舌口下座。
師誕日蓬邑生員楊蓁送公子寄名請上堂混融兀
坐忘花甲鼻孔今朝沒半邊身藏北斗身含斗法界
全真法界真震威一喝云曠大劫來無二主至親何
故反因循仰高彌堅非離合密密綿綿天地根性天
日出冰壺曉心地花開不藉春聖凡情盡空諸有兔
角何嘗有減增寸步不移超劫外月穿潭底水無痕
止眼看來都是夢萬億乾坤一點塵若向此薦得世
尊未離兜率已降皇宮未出母胎度人已畢所謂心
同虛空界示等虛空法證得虛空時無是無非法若
<pb n="312"/>
言有生有死亦似接龜毛量比太虛若言無生無死
怎奈春生夏長秋收冬藏既是太虛不可比量當人
正體無今古凡聖無生死去來無僧俗男女無善惡
修證無天堂地獄佛國黃泉是則是毫釐繫念三途
業因瞥爾情生萬劫羈鎖人人逍遙物外個個物外
逍遙雖在色塵之中不被色塵污染雖在五行之內
不被五行拘礙有時倚杖峰頭立笑指兩輪無暫歇
有時直向街前過看他個個為誰忙有時曲臂和衣
臥任他桑田變滄海偈曰儒童昨日寄麒麟越過雲
關宇宙新佛照圓明能破暗他年忠孝獨超群且道
不屬陰陽一句作麼生道能為萬象主不逐四時凋
數聲清磬是非外一個閒人天地間。
天中節上堂僧問如何是第一要師云拍手呵呵笑
進云如何是第二要師云凡聖同一竅進云如何是
第三要師云放去收來秖自照乃云今日天中節千
妖百怪任欣悅看來多少老古錐都將寶劍當頭截
唯有山僧不恁麼任他鼓舞任他悅何也見怪不怪
其怪自壞豎拂云切莫眼花復一喝但自無心於萬
物何妨萬物常圍繞。
上堂師至座前震威一喝者一喝非有非無莫自糊
塗非色非空法法流通非出非入隨方應物非內非
外包含法界復喝一喝云逢場作戲遇水安橋明明
獨耀難畫難描遂陞座拈香畢上首拍椎竟問文殊
為七佛之師因甚出女子定不得師云各人家裏事
莫向他人求進云下界罔明因甚出女子定得師云
春到樹頭花自發進云女子因甚麼得近佛座師云
終不與你通一線僧問隱珠法道久已荒殘師以何
垂示師云紅日照開新氣象偏巖暗室盡生光進云
家家有路到長安師云歸家罷問程進云即今千葉
主人追師報本一句作麼生師云鳳閣垂簾蹤不見
潭移月影照幽人進云過化慈容師掉背臨行一句
作麼生師云白雲為蓋流泉作琴進云恁麼垂示則
合會先靈彈指超物外師驀頭一棒僧喝師云一月
普現一切水問如何是隱珠境師云群峰各有翀霄
勢水和明月別人間進云如何是境中人師云從來
不藉他人力氣吞北斗眼藏神進云如何是人不離
境境不離人師云老農耕破千畬綠稚鳥蹄開萬樹
紅進云人境不立時如何師云通身無影相遍界莫
遮欄乃云真容無相呼之有聲不涉陰陽具足圓明
星移獨耀無住礙盡虛空外露全身不識星移獨耀
翳眼說有生死歷劫能為萬象主萬億乾坤眼裡塵
契得先天元本物本無明暗無減增若問眾亡今何
處在眼能見在耳聞所謂生本無生鏡裏之形滅本
不滅水中之月來似著冬襖去脫夏天衫青山綠水
過客舖店萬花林過一葉不粘說個天堂地獄是制
狂子之方止兒啼之說元無實體只貴妄歇情消見
忘執化自然虛而靈空而妙風流公子豈穿破褲騰
龍不藏死水無求到處人情好不飲隨他酒價高從
今契得虛玄玅世出世間不二門且道慈容禪德與
眾姓亡靈超薦後得何快樂雲合雲消空本淨月來
月去不離天偈云者段家常天地先至尊無相至虛
玄仰高彌堅非離合無聲無臭越三禪復舉昔日肇
法師曰乾坤之內宇宙之間中有一寶秘在形山雪
竇云乾坤之內宇宙之間中有一寶掛在壁上碧山
看來一人說遠一人說近依稀彷彿似隔萬山山僧
則不然乾坤之內宇宙之間兩手作擎天勢中有一
寶震威一喝下座。
上堂僧問如何是第一句師云照天照地進云如何
是第二句師云人天莫測進云如何是第三句師云
受用不盡乃舉古人道木馬衝開干騎路鐵牛透過
萬重關且道木馬鐵牛在甚處良久云驚起暮天沙
上鴈海門斜去兩三行碧山則不然跳蚤衝開干騎
路蚊蟲透過萬重關今日設有人問蚊蟲跳蚤在甚
<pb n="313"/>
處師噓一聲一夜搜人睡不著天明只見血痕斑只
為分明極翻令所得遲。
上堂僧問如何是賓中賓師云葛藤窩裡出頭看進
云如何是賓中主師云你也著些筋骨進云如何是
主中賓師云終不和沙金自金進云如何是主中主
師云日照池心上下天乃云群木蕭疏月更輝秋空
雲靜鴈高飛五色線條斷不盡長年泥水日煎催不
是他人帶累還是自不知非千峰勢到嶽邊止萬派
聲歸海上消。
上堂以杖指靈位震威一喝云大道本無男女相亦
無苦樂諸取含道體無形包含盡虛空遍法界塵塵
剎剎現全身原無凡聖生死去來天堂地獄四生六
道善惡污染只因一念妄動萬象三才今日還源無
聲無臭本光破諸暗玅性圓明離諸名相且道即今
孝子韓文炳新故老母在甚處安身立命以杖畫○
圓相云非離非合超今古本光獨耀越陰陽。
上堂薦十九歲文學趙國彥以杖指靈位一喝云石
火光中轉電忙情關覷透越陰陽誰家不具無生路
偶寄人天猶屬狂盡空遍界當人眼恆河沙國體全
彰本無生死無來去本無六道豈久藏萬象三才一
念有不生一念本家鄉壽同太虛無長短秖數花甲
外思量本體無形無住礙無聲無臭薦新亡教云佛
身無為不墮諸數正當恁麼時獨超一句作麼生道
忽爾翻身空劫外從教北斗面南看　外弔一偈挺
秀天姿難測量幾聞猿叫斷人腸祖庭幸續傳家子
一脈聯登遞代昌。
邑侯沈公請上堂僧問縣主修齊請師說法且佛法
填溝塞壑遍滿大地和尚從何處說起師云問從何
來僧一喝師便打進云杖頭縱有真消息那是和尚
第一機師和聲連打文學問彌勒彈指樓閣門開未
彈指時作麼生得見彌勒師云兩眼對兩眼士云見
時如何師云上是天下是地士禮拜師便打乃震威
一喝者一喝能育三才萬物母須臾違悖風煙阻心
月圓明諸暗消父母宗親離憂苦頂門獨耀古爺娘
百億化身主中主萬花林下不霑身聚散無非水火
土轉身移步任屋棲兔角騰輝古今古八角磨盤真
非真夢幻空花有非有息見忘機達本鄉淨土穢邦
俱抖擻三汲浪高魚化龍不勞更向夜塘守驀豎柱
杖云看看信官過去父母宗親在山僧拄杖頭上七
縱八橫露頭露面了也且道有何所證不見道一念
回機便同本得不歷僧祗便護法身能與天地同根
萬物一體未審本來父母與本得法身是一是二侍
僧云在者裏師云玅體不須重話會只此尋常奉順
間復舉那叱太子析骨還父析肉還母然後現本身
具大神通為父母說法既是骨肉俱還父母將甚麼
作口為父母說法師以兩手作擎天勢云秖是梵音
清雅令人樂聞。
相寰趙副戎請上堂師舉拂子一喝云心生萬法生
心泯萬法無有無俱不立當下絕塵途返觀罪福空
本體無形垢善既從心生惡豈離心有善惡是外緣
莫向兩頭走捨惡向何國取善令誰守若了心非心
四恩一時酬善惡俱不立橋流水不流善惡兩俱忘
面南看北斗古今舌頭原在口從來鼻孔不朝天卓
拄杖下座。
生員周憲文請上堂僧問世尊說四十九載正法眼
藏遺流一輪未透節時如何師震威一喝看是透不
透僧禮退周居士問念彼觀音力能救諸途苦如何
是著力救人處師以杖指空云全仗者箇生員王在
囿問生死二字舉世所不能免不知亦能得脫否師
云非離非合士云若能得脫向何處安身立命師云
在子頂門上乃云那吒真面目不用口喃喃此道如
何會江南地煖塞北春寒越聖超凡句目前無正偏
世尊纔拈起飲光便破顏亦似龍騰滄海鳳渡長空
<pb n="314"/>
大千沙界一點塵遍界無非是玅體更說甚麼紅塵
世內清虛界外明明赤手空拳處處逍遙無礙一切
存亡向此透脫本有家風自然上契佛祖根源下合
眾生心地所謂通玄峰頂不是人間心外無法滿目
青山且道報恩一句作麼生道仰望碧空空不見無
心回顧正當頭拍膝下座。
佛誕日蓬邑生員楊大來請上堂黃面無端此日生
滿腔毒放太驚群胡言漢語分高下秪到於今成禍
根以杖指空云誰家不具超群智個個眉毛眼上橫
李老君云大道廢有仁義復一喝太平本是將軍致
不許將軍見太平。
師誕日上堂若道今日是生月前湛無水之波教云
若取法相即著我人眾生壽者若道無生劫外糝枯
木之花若取非法相即著我人眾生壽者若道無生
即生生是無生是故不應取法不應取非法法上應
捨何況非法既作出家丈夫豁開正眼了了明明求
生不得生求死不得死此是古家風本無陰陽萬象
其或未然長年墮在講誦學解永為外道種族偈曰
不識何緣天地先至尊無相至虛玄非離非合非明
暗遍覆大千不露顏。
示眾上堂禪道若用參學污賤家珍反外彫錯絕慮
忘機達本妄歇情消無著若執無心無事人何異聲
聞執法縛萬古碧潭空界月再三撈摝始應知。
上堂開示學個大丈夫不論僧俗男女只遺達本莫
逐其末達本人無為絕學無事無住著隨流得玅無
事於心無心於事世出世間無染礙無事合融萬象
空逐末人學解多聞生滅取舍染靜修證精進間斷
因果福田種種分別執法萬千人我自高將謂有佛
可成有禪可參有道理可學有眾生可度將謂有家
可歸有生死去來將謂有彼岸可登別有佛國可居
將謂有陰陽萬象將謂實有天堂地獄四生六道有
法可傳將謂有神通福報是玄玅善惡如浮雲本體
如太虛佛說一大藏教止啼黃葉途路藥方歷代祖
師直指現前人人具足物外污染今時人秪向途路
藥方上尋討任你數算到八萬劫後墮在聲聞外道
於己無益看來到江吳地盡隔岸越山多。
上堂開示問答不錄風和日暖國泰民安古佛家風
柳綠桃紅滿眼玄玅鳥蹄花笑開正法眼晝明夜暗
歷歷孤明本無增減春生夏長秋收冬藏無言之說
日往月來星移斗轉迥然無礙水流風動共演無生
天地同根萬物一體同一眼見同一耳聞不曾欠少
有色心先見無色不見心等閒識得東風面萬紫千
紅總是春太湖三萬六千頃月在波心說向誰。
<other>不會禪師語錄卷第二終（嗣法門人慶雲識嘉興楞嚴寺藏經坊存板）</other>

<sarticle><article>不會禪師語錄卷第三</article></sarticle>
嗣法門人通耷慶法仝編
<other>住蓬溪縣普庵寺語錄</other>
建圓通會上堂僧問如何是先照後用師云玲瓏八
面如何是先用後照師云八面玲瓏如何是照用同
時師云通身手眼如何是照用不同時師便打乃云
聞性不隨緣生滅縱聞種種忘分別有聲之時亦任
聲無聲之時亦任歇無取無捨無斷常無明無暗時
親切若將親切掛心頭本是驪龍化作鱉。
上堂僧問如何是普庵境師云門開峰頂絕岐路四
山雲拱主山雲如何是境中人師云赤腳者多倚杖
者少如何是向上事師云風應空谷和空響日轉西
山山影長舉鎮府大王問趙州和尚年尊還有幾個
牙齒州云只有一個王云怎喫得物師云雖然一個
牙下下咬著師云者個老古錐誰是他群隊唼碎春
風不在牙鎮府大王猶瞌睡莫道從前多意氣他家
曾踏上頭關。
譚公子圓胤脫白請上堂師舉杖云寄入空門養翼
<pb n="315"/>
成星輝雲散映長庚子今已到無波處忠孝全時憶
祖燈勿謂佛田非正覺飲光昔年曾打金杖頭獨擢
超今古大道同源劫外春喝一喝云三尺龍泉光照
膽桃花浪湧自聯登且道出林一句作麼生道鶴飛
千丈雪龍起一團冰擲拄杖下座。
春日孝徒道忱道愷薦本師象埜請上堂師以杖擊
靈案震威一喝云盡空空外是當人眼遍河沙國體
全彰世出世間無住礙報恩誰不露堂堂應化迥如
千江月非離非合透陰陽今古換衫無來去常寂光
中不覆藏既不覆藏即今象埜禪人在拄杖頭上全
身顯露無增減無明暗現前青黃赤白人人具足同
一眼見了了明明天地同根萬物一體復一喝云等
閒識得東風面萬紫千紅總是春是則是分明香在
梅花上莫向梅花更覓香問和尚追薦本師甚處安
身師云夾岸桃花風雨後馬蹄何處避殘紅。
孝徒照佑照受為師竟九春日請上堂師至座前一
喝云遇水安橋逢場作戲三世諸佛無處迴避遂陞
座拈香畢僧問未出碧山時以何法示人師云遍界
不曾藏問到天台以何法示人師云個個眼橫鼻直
士問有無俱不立時和尚作麼師云澄潭月現進云
弟子處有無不立時如何師云天下太平進云雖然
如是也要和尚對眾拈出師云了了明明更拈甚麼
問如何是佛法僧師云兒不嫌母醜問彌勒面笑達
磨面黑二老出身處乞和尚指示師云你還有黑白
在進云和尚與二老差別幾許師云切莫自生分別
進云佛子住此地則是佛受用師云道破則不堪問
鑿池不待月師云池月已現進云水清月現時如何
師云池月俱泯照佑問釋迦既舍皇宮因甚稱為大
孝師云騰龍獨躍普潤恆沙進云瞿曇已滅摩耶遶
棺未審孝在何處師云湛然常露進云恁麼則一堂
風泠誰人識師云用識作麼問釋子修齋為報嚴師
未審得否師云本無得失進云色身已壞未審法身
壞否師云原同太虛問云太地平沉虛空粉碎和尚
在甚麼處安身立命師震威一喝看在甚處問四眾
雲集師登寶座即今天雨禪人在甚麼處安身立命
師云在子頂門上全承他力乃云天雨禪人曾入先
師雙桂之門凝法兄和尚時時痛處深錐方識風雲
雷雨不從天降佛祖玅道人人具足不從地湧木無
得失取舍本無聖凡四生本無善惡福田染淨山河
天眼世界法身青黃赤白見色見心親切家常萬象
同根即今換衫轉步玅性圓明離諸名相到此天堂
地獄不能拘繫青山綠木豈能久居世出世間無住
礙轉步何須論時月一出一沒總真身所以處處直
塵塵盡是本來人豎拂云天雨禪德在拂子頭上全
身顯露諸人若見千紅萬紫從君看那把春風度與
人若不見若見諸相非相即見如來忽爾翻身空劫
外金烏依舊海門東復舉世尊一日舉五色摩尼珠
問五方天王曰此珠作何色五方天王各說異色世
尊藏珠入袖復舉手云此珠作何色五方天王曰世
尊手中無珠去何有色世尊嘆曰何其迷倒之甚我
將世珠示之便說有青黃赤白等色我將真珠示之
即云無珠時五方天王聞言各各契悟碧山看來瞿
曇老漢探竿在手辨念龍蛇當機契合千古作家世
尊漏洩家風賣弄不少天王自賤家珍將謂別有後
來契悟重重關鎖不得到大自在處從門入者不是
家珍亦似貧兒暴富住善生心古宿云見未忘也真
未泯也。
師誕日爾定伏老封君送子出家並供僧衣請上堂
乃云四大本空佛依何住針劄不入水泄不通金剛
寶劍無正無偏敲空有響擊木無聲覿面提持突出
難辨恁麼說話南斗六北斗七亦任拈施前三三後
三三打成一片歷歷明明森羅起舞萬象輝騰正是
錦上添花重增光彩若向此薦得終日於聲色堆頭
<pb n="316"/>
不被聲色染污終日於生死界中不被繫縳說個生
死去來亦是止兒啼之說翳眼空花且道伏老封君
送子出家並供僧衣有何福德舉杖云足下騰龍齊
發桂真風普扇十洲春是則是猶是福德邊事未曾
踏著向上關頭如何是向上關頭更示一偈本體無
形似太虛忙閒動靜緊提持果能契合先天意施受
兩忘與佛齊。
一文張居士請上堂僧問如何是有句無句師云雪
盡千峰透進云如何是如藤倚樹師云春轉百花香
進云樹倒藤枯句歸何處師一喝進云一喝遍滿三
千界觸目無處不菩提師云你秪道得一半乃云一
葉落天下秋一塵起大地收本體育含盡空界愚人
每更覓蹤由高低普應法法頭頭種種聲音各具風
流千紅萬紫誰分妍醜隨流得玅無喜無憂為萬象
主孰證孰修形容萬般凡聖同裘動靜閒忙自不知
羞我單舉揚向上撥轉鐵馬泥牛只得隨高就下有
玷摘蘆比丘其或未會青山只解磨今古流水何曾
洗是非下座。
佛誕月鑒輝禪人率眾建會請上堂僧問聖誕日敷
設高座第一義且置如何是諸法寂滅相師云遠觀
山有色近聽水無聲進云畢竟以何法為人師云山
花灼灼鳥語紛紛進云大乘法要蒙師指教云不在
內外中間在甚麼處請師別轉一語師作聽勢你看
在甚處僧問摩泥珠無人識如來藏裡親收得如何
是珠師云只可自怡悅不堪持贈君進云不收不放
時如何師云果金色問時當四月八降誕號悉達重
沐瞎驢身學人添一杓請師證盟師云也不消得進
云恁麼則萬里雲消盡紅日挂當天頻將一滴水洗
出舊山川師云那個池無月誰家樹不春乃云一念
還元諸疫消家家垂照五雲高晴空慧日狼煙息福
壽綿如春水潮分明不藉他人力善惡兩忘無茂稠
本體春光猶不薦花香鳥語為誰飄是則是千紅萬
紫從君看那把春風度與人既已佛誕且道僧俗向
甚處見佛若有見即見諸相非相若無見開眼也著
合眼也著更若尋思填溝塞壑復示一偈云山花枝
上鳥音濃喚醒長途醉客翁情與無情開正眼舉頭
天外罵春風卓拄杖下座。
詣西克雨化堂掃圭峰和尚塔上堂大機大用電光
石火契其機者恩大難比會其源者似流入海其或
未然洪波浩渺白浪滔天明明一具黃金骨亙古今
來體自然恁麼成現弗假安排即今仁義道中缺一
不可遂恭展三拜偈曰宗教齊融兔角穿禪源字字
示空前舌尖戳瞎摩醯眼三腳蝦蟆吞大千咦雖是
一雙窮相手不曾輕揖等閒人。
孝子信官陸泰追薦父母請上堂上座象埜拍椎竟
僧問孝子延僧建齋請師說法朱審得否師云本無
得失腳根下七縱八橫進云太夫人火化後向甚麼
處安身師云無生國裡任優游僧問如何是佛師云
知事少時煩惱少進云如何是法師云話說三遍是
閒言如何是僧師云長年在土不霑泥僧問法身與
色身是一是二師云金烏朝朝東起玉兔夜夜西馳
侍僧問秋末冬初萬物潛形就中有不隨伊去者麼
師云塞北千人帳江南萬斛舟進云不屬遷化一句
作麼生道師云普天匝地無向背分明遍界不曾藏
進云恁麼古今明歷歷時人亦罕逢師云夜行人只
貪明月不覺和衣渡水寒乃云烜赫家風無向背包
納太虛破暗燈萬億乾坤難覆載非生非滅非無情
忽起空花情見隔千差萬別混諸塵梵香喚醒多生
夢花香鳥語吐家珍談玄說玅途中事真本爺娘在
頂門滿眼滿耳非離合傾腸不必外沉吟不落諸緣
貫今古善惡兩忘本現成鵰弓已挂狼煙息萬國歌
謠賀太平復舉昔有一僧問趙州如何是清淨法身
州云金木水火土進云不問者箇身州云若無小人
<pb n="317"/>
不顯君子碧山看來者僧問是明修棧道終日拈香
擇火不知身是道場趙州答似暗度陳倉半明半暗
惹人疑者僧問似兒嫌母醜犬怨家貧趙州答似點
鐵成金客聞名不現身者僧問似除煩惱別覓菩提
色身外另尋法身趙州答似水中鹽味色裡膠青決
定是有不見其形趙州賣弄腥羶不少者僧偏枯太
甚千古之下令人檢點今日有問陸孝子過去父母
在甚麼處只向他道吃醋滿口酸風吹滿面寒。
志一禪人領眾姓善建醮祛瘟請上堂拈香畢苟丹
培問大學言心不言性中庸言性不言心心與性是
一是二師云一尚不立本無有二進云如何是色即
是空空即是色師云天下太平僧問眾姓酬天謝地
作麼生道師云雨過山添翠雲開日倍明請和尚遣
瘟獲福師云天高群象正海闊百川潮乃云撥正龜
毛龍虎伏喚回枯木正當陽正眼看來都是夢清平
不必外思量釋迦老子云法華經藏深固幽遠無人
能到碧山看來者老漢說話只知有己旁若無人且
道喚甚麼作經誰在半途即今與諸人通個消息法
華經法華經澄不清兮攪不渾丈夫各有超群志祖
父從來不出門若向此會得惟此一事實餘二則非
真其或未會且向門外止宿草庵且道遣瘟獲福一
句作麼生道家家轉瑞氣戶戶樂太平。
西邑紳衿同僧方潤建盂蘭會請上堂師拈香畢僧
問十方聚會即不問如何是淫房酒肆尋彌勒師云
莫眼花進云布袋統乾坤是何意旨師云道破即不
堪進云布袋壞時向甚麼處安身師云白雲為蓋流
泉作琴范老先生問如何是見透盞底銀花師云秋
空月正明范云如何是月正明師云莫認著恐狼籍
師乃一喝云者一喝在天而天在人而人在凡不減
在聖不增八寒八熱無喜無嗔不知是甚麼能為萬
物根殿殘雲不老林枯鳥不群舌頭長在口珊瑚月
三更古今無蓋覆何故自沉吟轉步移星處眼翳說
死生山河心上影佛祖眼中塵四恩如何報凡聖一
毛吞所以圭峰云常以空寂為自體勿認色身以靈
知為自性勿隨妄念妄念若起都莫隨之臨命終時
自然虛而靈空而玅天上人間隨意寄托且道眾靈
轉身何處當初只說茅長短燒了方知地不平大地
山河無彼此分明獨露本來身。
上堂僧問如何有念謝天師云雲開日杲進云如何
是無念酬地師云霧捲碧峰青問供養三寶和尚以
何濟度師云大凍江心水不流乃云臘殘霜雪冷侵
衣玉骨冰姿轉笑罧獨占春先香宇宙時人切莫外
尋思鎮海明珠時時顯露靈鋒寶劍刻刻輝騰死貓
頭無人問著誰能定價麻三斤儘力提持截斷眾流
柏樹子撐天拄地不顧腳根這些爛葛藤只貴眼裏
有筋那堪舌底喃喃久參上士不必弄影撈形未悟
初機動靜舌頭在口世尊說一大藏教單洽狂子腳
手不穩起滅不停自賤家珍臨涅槃時又道吾四十
九年不曾道著一字若向不曾道著一字處會得本
自現成了然獨耀所以南嶽云修證即不無染污即
不得趙州云佛之一字吾不喜聞念佛一聲漱口三
日六根清淨無遮隔一道長光晝夜明下座。
誕日上堂云混混沌沌樸樸憨憨壽無生滅在天地
先壽無增減那同等閒壽無形住無正無偏只因一
念綠水青山三緣和合穿臭汗衫干形萬面自不羞
慚流蕩忘反自繫自關作善作惡背明投暗善惡俱
忘本體自然心境俱空越聖超凡隨形應化泥水不
霑隨緣不變不變隨緣禪道佛法了不思參誰不具
足無後無先無聲無臭萬派還源下座。
天台照佑為本師凝和尚除禫請上堂報真無相薦
凝無形既無形相何有死生無死生性圓明未有陰
陽本具足恆河沙劫歷古今定光湛寂性海澄清一
喝玅體不須重話會只在尋常奉順間下座。
<pb n="318"/>
說戒上堂旋持旋犯戒靈根大壞持而不犯不墮幽
暗五戒若持人天路絕五戒不持人天路絕不持不
犯大事了辦世出世間戒光普燦執持不化者持戒
但束身非身無可束本體如虛空雲霞似戒衣破和
尚云參禪持戒被參禪持戒礙縛不參不持亦被礙
縛龐公云戒相如虛空迷人自作持病根不肯拔執
是弄花枝但自無心於萬物何妨萬物常圍繞又有
一等只懷個平常自然靈知無事是道若懷者幾種
更不快活尤增執縛。
上堂多年山野作官街步步還鄉忘著鞋誰不兩眉
橫額上一塵一剎一如來明窗處處書聲曉戶戶門
開見善財見色聞聲無二道色空聲泯是心齋不是
息心忘歲月迥超世外越安排。
師誕日蓬邑呂文學暨任順全送子寄名請師上堂
僧問麒麟當軒象王不現麒麟當軒即不問如何是
象王不現師云步步現前進云現時又何如師一喝
云且道是現不現三書陳文學問作麼作麼師云恁
麼恁麼進云學生多此一問遂拂袖直出師云自己
定當始得乃云應物成形身外身了無動靜了無生
色裏膠青隨色現紅心心內耀紅心若將花甲輪增
減只認衣衫不認人雲合雲消天本靜波生波滅水
無痕木石況含無根火故把家常倒腹傾復一喝不
知是個甚麼物能育三才萬化恨所謂佛身克滿於
法界普現一切群生前隨緣赴感靡不周而恆處此
菩提座既是隨緣赴感大家也要應個時節且道應
時及節一句作麼生道金剛際下翻身轉信手拈搥
擊梵鐘乃示偈云儒童箇箇侍寒溫削盡風塵對吉
星總是空門育萬象同霑慧日永長庚再示偈云麒
麟山裏覆麒麟普澤人間瓜瓞榮閒漢扶龍深歷險
一腔血護眾生靈。
西邑文學高道章同緣李氏祈子請上堂拈香畢僧
問世尊不拈花迦葉不微笑是甚麼意旨師云無名
之始天地位焉世尊拈花迦葉微笑又是甚麼意旨
有名之母萬物育焉祈嗣一事師又如何指示師云
覓火和煙得擔泉帶月歸乃云求子求心心作福心
和神聖賜恩育克家鳳子正當時栽竹門墻連胤續
瑞氣喜逢佳運轉靈苗雙發故園春故園春三多堂
裏應長庚傳國傳家忠孝人。
上堂信吏蘇霖同室任氏發心捐資刻錄一卷專為
祈嗣師預命名為圓祖圓曾圓兆偈云修心修宅吉
星來天賜三多產異才內外六門時蓋補光前裕後
笑顏開。
觀音聖誕上堂僧問如何是第一玄師云撥轉虛空
非手拳如何是第二玄師云入水不濕入火不燃如
何是第三玄師云獨耀空前與目前士問如何是第
一要師云應化萬般無形貌如何是第二要師云和
光混俗不同調如何是第三要師云至尊無比至玄
玅今朝二月十九耳聾眼瞎獻醜遍界鳥啼花笑青
山綠水伸手觀音玅相全彰人人各自抖擻一段親
切家常這樣誰家不有更問祖意西來天地壞時不
朽應化萬般一貫仰高彌堅非首出沒充滿太虛彌
雲普覆星斗碧山看來大似春眠不覺曉處處聞啼
鳥夜來風雨聲花落知多少驀豎杖云觀音菩薩在
拄杖頭上說法已竟諸人有眼皆見有耳共聞既見
既聞天下無二道聖人無兩心所以或現帝王身說
法或現宰官身說法或現將軍身說法或現比丘身
隨類說法且道即今觀音畢竟在甚麼處復一喝一
氣不言含有象萬靈何處謝無私拍禪床下座。
何其高為剃僧設齋請上堂僧問前無輕遮後無重
難寸絲不挂還有戒受否師云一刀截斷兩頭空進
云舉頭盡是目前意鼻直露出頂中圓師云星光獨
耀無遮覆盡虛空界秪一人進云青山常不動旋繞
玉麒麟如何是麒麟主師云突出難辨僧問許多家
<pb n="319"/>
常不辦事相逢覿面目難開望和尚洞察其情師云
漁歌驚起沙汀鷺飛出蘆花不見蹤進云曠劫盡成
羅剎漢今朝鐵額又相逢未審是甚麼物師云漢地
不收秦不管進云乞和尚瓦解冰消師一喝連打僧
問臘月八我佛成道還有人成道否師云誰家灶裏
無煙火進云禪和不開口諸佛難下手如何是下手
處師高聲云是真下手進云舉一口無底缽如何受
持師云大家在裏許進云一口氣不來缽在甚處師
云普乃云多時不上堂滿肚無一字受新戒沙彌兩
腳踏實地勿隨五欲染當頭直切去如自守孤城不
容煙塵聚本體如虛空雲霞似戒衣不住持犯戒方
堪出家兒復舉戒云戒戒戒這段家常非內外衣衣
衣玉兔金烏難繫拘持持持兔角龜毛等不齊若向
此薦得六祖云心地無非自性戒心地無亂自性定
心地無癡自性慧眾生受此戒即入諸佛位重示一
偈戒相如空強作持明明不薦弄花枝尋常契合虛
玄玅遍界無非一坐具。
為見空監院對靈上堂師以拂子打○相云見空見
色非眼見今朝與公通一線踏碎煙塵日轉西大似
長空收過電明暗盡時一顆寒有見無見俱坐斷既
是俱坐斷且道見空監院在甚處一喝處處林泉堪
寄馬明明獨耀個郎當個郎當人歸算子水歸江智
光迥迥射寒窗。
為常鼎懺罪請上堂僧問請師設法如何救濟師喝
云我這裏無良方求甚麼救濟進云四大安樂向甚
麼處求師云浮砂難塞金剛眼問如何是寄名大事
師云本來無罪福進云寄名後如何師云智鏡長明
暗自消乃云罪福如同玅性空只因背覺露浮蹤精
勤頓脫塵沙劫寶鏡長明證己躬種種醫方修證語
太虛原不屬牢籠若能直下知端的覓罪了無罪自
空。
生員陳弘開送子寄名請大悲閣上堂師卓杖云反
聞聞自性應化化無窮一切險難處能施無礙功婆
心時切切只因雙耳聾慧日破諸暗常送麒麟童且
道觀音在甚處下坡不走共住難逢拍膝下座。
為圓慶圓續寄名上堂眾集師以杖敲座初飛鳳子
寄叢林又指護法云老大梢公顯個能每護主賓如
護目人能弘道道弘人只將忠孝傳家國拄杖敲開
幾暗津無限清平堪自樂真風普扇十洲春。
上堂開示南斗六北斗七本分事無階級無住著一
不立無分別無得失時時現休更覓煩惱興撞破壁
是甚麼明歷歷面壁老血滴滴。
象埜上座臘八日上堂僧問落第二了也師云你滿
口道破更要山僧說個甚麼進云大地無一點微塵
乾坤無半毫鋒刃師云好個消息不解轉身僧問如
何是迴龍境師云夾岸蘆花鋪玉錦群峰高拱護迴
龍如何是境中人師云也有額闊眉遮眼也有衣穿
露本形進云人境已蒙師指示向上宗乘事如何師
云萬緣罷盡龜藏六一性圓明鶴出籠僧問如何是
即此用師云現在這裏進云如何是離此用師云充
滿太虛塞壑填溝不即不離一句作麼生道師云月
色和雲白霜風帶露寒僧問如何是父母未生與生
後是同是別師以杖擲云且退後看僧問昨日安樂
說戒今朝龍山說法法與戒是同是別師云今日好
暗明進云新受戒子得戒否師云有受有持還執礙
無持無犯古家風進云戒子興波作浪大翻天下和
尚將何招安師云不見有煙塵進云招安後何如師
云鵰弓已挂乃云碧山長老不會禪九年賣弄中深
冤腥羶遍界難藏覆克家子貴破家圓入入獨耀空
前外正眼看來箇箇圓萬別千差元一氣只因岐路
有多般倒復傾腸無別事丈夫豈肯住福田隨流不
染家常飯空無一物實本錢雪山六載全機喪冤冤
縳殺報根源且道釋迦老子在甚處滿眼非離合向
<pb n="320"/>
火背猶寒簷聲不斷前旬雨電影還連後夜雷。
為象埜禪人上堂三月春光萬象新拖金垂柳弄啼
鶯滿眼滿耳全身露聲色場中悟本真一喝云真體
似空空應色色空空耀迥無痕闍黎能識色空旨應
化隨方破暗燈一切塵中塵不染明明日午打三更
超聲越色隨他去花笑鳥吟靜意身。
為凝真法兄請上堂性不屬拘不住定情忘獨耀含
空鏡隨方化育露全真凝然不動超凡聖以杖畫此
○相者是一切人天聖凡四生六道人非人等玄玅
本體隨形應化有何凡聖復一喝云世出世間無染
礙萬億乾坤眼裏塵下座。
師對靈上堂擺脫情關在此行超越天堂地獄輪生
前贏得閒閒地乘此閒閒遍界騰不與人天為伴豈
與六道為鄰丈夫各有超群志霜花映水碧層層分
明一段虛玄玅不屬陰陽自在身以杖打○相云即
今岳父母茂玄陳公文氏伯岳母楊氏顯考趙甫在
甚處兩手撒開隨步樂大千界外不拘留偈云新亡
岳父在何方望斷白雲擬故鄉大道本無形住礙分
明遍界不曾藏＆unrec;外弔一偈半要偷閒為息忙臨行
方契頂門光昔年勤護山僧座幾變桑田憶不忘。
上堂舉臨濟遠祖第一句薦得與佛祖為師第二句
薦得與人天為師第三句薦得自救不了碧山看來
遠祖慣愛撈摝水月翻洗虛空山僧則不然第一句
薦得愁人莫向愁人說第二句薦得知事少時煩惱
少第三句薦得黃金自有黃金價更為頌出薦得還
同未薦時乾坤猶是故人衣可憐多少參玄客將謂
土中別有泥不是與人難共住大家緇素要分明。

<sarticle><article>不會禪師語錄卷第四</article></sarticle>
嗣法門人法衍法玉仝編
<other>小參</other>
結制小參問雲水濟濟聽說無生法未審喚甚麼作
無生法師云天無時不風進云則慶幸於此日流芳
不記秋師云地無處不臭乃云樹凋枝葉盡霜凝不
動尊萬籟俱藏定衲子護靈根唼碎栗棘蓬獨看火
裏冰盡虛空是個毛孔遍大地是隻眼睛果到與麼
時節三世諸佛秪得口掛壁上歷代祖師盡力提不
起復喝云意氣不從天地得英雄豈待毒鉗鎚昔南
泉示眾云文殊普賢昨夜起佛見法見各與三十棒
貶向二鐵圍山趙州出云和尚棒教誰喫泉云王老
師有甚麼過州禮拜泉歸方丈法上座看來南泉把
定當頭十方坐斷趙州塞斷要津分毫不讓家有是
父必有是子清果三門有個石土地連連起佛見法
見適纔與他三十棒秪教他莫著內外中間動則喪
身失命若有問和尚棒教誰喫答云切莫以己方人
復舉臨濟祖師示眾云有時奪人不奪境有時奪境
不奪人有時人境兩俱奪有時人境俱不奪師云者
是遠祖蹋翻陝府鐵牛骨髓揭開嘉州石像腦蓋蕩
盡曠劫家財單贏清風一載有時先照後用有時先
用後照有時照用同時有時照用不同時者是遠祖
利劍上求人電光中垂手擬議覿面千山不堪種艸
單以棒喝接人是他生平買賣令人無地容身他纔
有些慶快雷轟電掣雷掣雷轟去亦無路住亦難客
迴避不及伎倆盡窮逼得通身白汗七花八裂收拾
不住偈云不是金毛不是狗明明蝦跳不出斗生平
不愛巧梳粧無褌無鞋赤腳走。
小參舉圓通秀禪師示眾云少室九年冷坐剛被神
光覷破如今玉石難分秪得麻纏紙裹者一個那一
個更一個若是明眼人何須重說破徑山今日不免
狗尾續貂也有些子老胡九年話墮可惜當時放過
致令默照之徒鬼窟長年打坐者一個那一個更一
個雖然苦口叮嚀卻似樹頭風過師云特特來此起
禍個個肝腸攪破抖擻雖無一些須臾切莫放過者
<pb n="321"/>
一個那一個更一個既堪忤逆兒孫更向爐中添火。
小參做個胡種漢切莫回頭看殺人不眨眼亦任血
飛濺有甚麻三觔月淨雲消散有甚乾屎橛海鹹河
自淡坐斷死貓頭亦是胸中患一事不干懷木有充
饑飯。
小參問如何是佛師云百病從口入進云如何是法
師云百禍從口出進云如何是僧師云莫染污乃云
明心見性無病生病豎拂拈拳已落後天說妙談玄
破散家園口上生醭已含一物所以佛之一字吾不
喜聞世尊初生一手指天一手指地周行七步日顧
四方天上天下惟吾獨尊一大事已竟人多不薦所
以說了許多不乾不淨涴濁巧語塗污人家男女不
得快活惹得雲門惱怒要一棒打殺餧狗子喫貴圖
天下太平世尊大似為人難做做人難一要熱鬧門
庭又怕宗風掃地。
豎大悲閣小參樓閣重撐林泉土地盡生光長竿初
放四海金鱗翻浪騰能壯古佛家風揭開人天眼界
龍飛鳳舞齊遶畫棟雕梁紫微高照峰巒聚總是地
秀人賢看來猶屬化門何如不動斧鑿家家樓閣自
開不設鉗鎚個個撐天拄地所以道一莖艸上現玉
殿瓊樓若識玉殿瓊樓不假修持豈屬染污與麼說
話不是苦心人不知秪在人人肩頭腳底抬木運石
自識輕重處薦得方知乾坤作殿不為高廣日月為
燈光還有欠其或未然不免賓主交參和泥合水且
道如何是賓主交參齊伸安邦手扶起大棟梁復舉
世尊因地布髮掩泥獻花於然燈然燈見布髮處遂
約眾退乃指地曰此一方地宜建梵剎時有賢于長
者持標於指處插曰建梵剎竟山僧不曾指地長者
善識其時今遇別寶番商方知波斯鼻孔舉目煥然
聿新切莫當面錯過偈曰巧匠撐樓勢接天彩雲嘗
鎖白牛眠大悲不比閒和尚送子人間續後賢。
六奇陳文學為父除禫請小參藏身處沒蹤跡沒蹤
跡處莫藏身所謂有物先天地無形本寂寥能為萬
象主不逐四時凋正恁麼時令先考亨玄陳公不凋
底在甚處安身立命師震威一喝豎拄杖云即今在
山僧拄杖頭上七縱八橫動轉施為因甚不會原與
天地同根萬物一體若能會得乃至佛與祖僧與俗
男與女老與少生死關頭任去來物外逍遙真快活
真快活萬里天邊飛一鶚山僧不惜脣皮重施一偈
古今節孝合天緣滴淚如冰未息煙縱過三週難捨
服懸知早已伴瑤仙。
晚參問玄沙不過嶺保壽不渡河是何意旨師云不
向他人行處行進云雪峰三上投子九到洞山是同
是別師云掀翻四海進云恁麼春色無高下花枝有
短長師云儘思共度量弗能測佛智乃云東西兩序
正體堂堂晴空月朗照我山房深幽曲徑處處增光
喫茶濕嘴焚檀鼻香更有一番親切處健則經行倦
有禪床何須用搖唇鼓舌擺貨開張是則是切忌認
奴作郎。
為楊重之居士對靈小參佛祖妙道闊同太虛四生
之類無欠無餘秪因情生智隔愛水滔滔若得情忘
自然性天則耀照破根塵單單向喜怒哀樂處一覷
覷定返觀動靜忙閒誰動誰靜若識動靜無二自有
活鱍路頭氣聚氣散不離方寸豈隔絲毫入胎出胎
塵自不染任性逍遙獨無侶伴所謂處生死流驪珠
獨耀於滄海踞涅槃岸桂輪孤朗於碧天默豎拄杖
云紫羅帳裏翻身轉滿地黃花撲鼻香。
為在躬楊檀越對靈小參年將五九寄娑婆未審情
關透也麼暗裏抽身空了脫蓮開依舊不離波以拂
子打○相云生也不離此個死也此個不離若識此
個不離天堂地獄任意逍遙佛國污邦隨處無礙其
或未然當陽與汝道破有物先天無背面木人步步
火中行劫火壞時毫末盡石筍抽條無舊新雲去雲
<pb n="322"/>
來天本淨漚生漚滅水常存故釋迦老子道惟此一
事實餘二則非真正恁麼時且道楊公在甚麼處安
身鼻孔搭上脣書聲秋閣曉。
小參剛到五十四說話無意義一副鐵心肝盡脫煙
霞氣別無巧妙施指人腳點地絲毫弗順情佛祖難
迴避蹋翻彌勒破布袋喝轉楊岐三腳驢有時佛頭
上著糞有時晴天轟霹靂打碎陳年花甲不落聖凡
機位一任鹿鶴成群我只饑餐飽睡。
對靈小參師一喝若向山僧者一喝薦得起落處三
世諸佛為侍從猶未是本分極則以杖擊靈几云若
向者裏會得便是一擊忘所知更不假修持一花一
佛國處處現牟尼本光破諸暗誰言有悟迷秪因一
念妄動遷流異面故有入胎出胎轉身迻步者一喝
向未有天地時薦取是汝曠大劫來本自現成風火
未散施設萬般變化無盡一段真消息恍惚虛度即
今毫髮不少幸汝臨行高超獨步妻財子僕頓然撇
脫復示一偈六九春光又值秋無絃琴韻幾經收翻
身兔角無蹤跡空使山河淚滴愁。
小參問一句絕流情境外入廛真智利群機師云罕
遇知音進云和尚眼花邪師云還識羞麼僧作女人
拜師云漏逗不少乃云大道虛玄無正偏單單秪究
未生前痞塊若存消不盡徒勞接火去燒天所謂仰
之彌高鑽之彌堅露柱撞燈籠山門騎佛殿微笑與
拈華吾道一以貫。
拜掃宗祖廬墓小參大道淵源天地同根無邊法界
冤親一體吾寄此身秪將此報連喝云翻身腦後看
凡聖一齊吞頭頭彰寶所一一露全真大洋海底不
見涓滴須彌頂上了無寸土木人火裏嚼寒冰石馬
嘶時天外走不是家常茶飯亦非格外提持若向者
裏會得歷劫宗親當下酬畢所以道父母非我親誰
是最親者諸佛非我道誰是最道者復舉那吒太子
析肉還母析骨還父然後現本身具大神通為父母
說法是則是那吒太子也是一把柳絲收不得和煙
搭在玉欄杆法上座不向他人行處行三十三天說
法龍宮殿上打鼓百艸頭邊共和無生之曲石頭瓦
礫一齊起舞正當此際阿誰證盟山花埜鳥俱含笑
明月清風伴古今。
小參古人道三朝一七討個把鼻者裏三朝一七有
甚巴鼻時時好時日日好日緩則昏沉急似強敵不
緩不急如墻如壁如火消冰萬緣自息念念不停有
何利益鬼神覷破一文不值。
小參舉僧問趙州學人乍入叢林乞師指示州云你
喫粥了也未僧云喫粥了州云洗缽去其僧有省師
云諸方拈判者甚多註腳者不少未有一人分明說
破今日為諸人點破既喫了去洗盂兩手捧莫那迻
撥轉走自家知鳥能飛獸能馳趙州老肝膽施。
小參舉汾陽有三訣衲僧難辨別擬議問如何拄杖
驀頭楔清果與諸人頌出第一訣說無歇山河為口
風雲為舌第二訣最親切木人花鳥有甚分別第三
訣非迷徹秋風撲面一腔心血時有僧問如何是第
一訣師云不是烏龜不是鱉進云如何是第二訣師
云啞子做夢怎生說進云如何是第三訣師云烈燄
紅爐一點雪。
小參一切具足是自昧五欲三毒作群隊縱說機鋒
滿口流只與脩羅添一臂念念紛紛不暫停不如長
伸兩腳睡者樣初機學道流口裏談禪心鼎沸所以
太蛛蟲處處能棲難棲火燄之上眾生心處處能緣
難緣般若之體正如中庸不可能也。
冬至小參問如何是翻身句師云紅粉易粧端正女
無錢難作好兒郎進云和尚得老人破沙盆與古人
是同是別師云天共白雲曉水和明月流進云石女
持梅暗裏香師云杓卜聽虛聲乃云冬至一陽暗生
誰識午打三更萬象頓開寒面穿透凡聖頂門冬行
<pb n="323"/>
春令又如何道師復噓一聲官不容鍼私通車馬。
小參問南泉斬貓是何意師云令不虛行進云趙州
戴艸鞋作麼師云此心能有幾人知舉張拙秀才問
長沙某甲曾看千佛名經百千諸佛但見其名未審
居何國土還來化物也無長沙召秀才才應諾沙云
黃鶴樓詩崔灝題後秀才還題否才云不曾題沙云
得閒題取一篇好師頌云鍼去線來錐破封當機那
定有西東欲知諸佛居何土黃鶴樓前水不窮。
佛誕日小參皇宮降生名悉達指天指地分高下從
此干戈遍地生雲門惱怒要打殺忤逆兒孫不恁麼
看來俱是沒傝𠎷一個向紫羅帳裏撒珍珠只知有
己一個具截鐵斬釘手段為人閑事長無明大眾且
道釋迦老子過在甚麼處雲門要打殺試定當看。
小參問迷悟兩字猶未是學人本分事師云赤土塗
牛奶進云和尚又作麼生師云千聖共傳無底缽乃
云射界舖前朝朝人去人來能有幾個踏著青山秪
解磨今古洋淘江上日日船聚船開未見幾人無垢
流水何曾洗是非。
本師忌日小參舉僧問長沙和尚南泉遷化向甚麼
處去沙云東家作驢西家作馬僧云未審意旨如何
沙云要騎便騎要下便下師云若有問破山和尚遷
化向甚處去向他道十方諸國土無剎不現身未審
意旨如何答云既為法王於法自在生以不生生死
以不死死恁麼不恁麼泥牛入海底無相身無遷魔
王空歡喜殃及破沙盆兒孫冤債起欲識吾師恩聞
香鼻孔裏。
小參古人道者一片田地分付來多時也我立地待
你搆去法眼云者一片田地分付來多時也我坐待
你搆去師云者一片田地不用分付復以杖指云四
維上下無處不是。
小參僧問金鼇峰頂即不問登堂哮吼事如何師云
一句了然超百億進云三心不可得又如何師云兔
子喫牛奶乃云既作出家兒莫逐情妄使有甚麻三
觔有甚柏樹子胸中一物不須存秪要猢猻捏得死
任他天左旋地右轉善惡境緣俱莫取單看空劫未
生前動靜閒忙是誰使更有一路與君通最要疑情
時時起疑情疑破方太平千七葛藤無用矣。
小參學道先學心行好莫噇人餿飯莫隨人起倒莫
弄口頭滑莫被鬼神曉一片鐵石心自把方寸保儘
意決不休莫外打之遶莫念死話頭因甚我不了秪
將不了心便是還源妙更要徹底翻一了一切了。
小參狂子愛弄影世法裏深染貧兒喜數寶佛法中
濫醉古今多少客家親自作祟誰堪無事人饑餐飽
瞌睡所以破和尚提持初學做工夫偈云咬定牙關
捏定拳非思量處自蕭然諸人個裏合如是誰怕閻
羅筭飯錢清果也有一偈雖不似古人亦能遣昏除
散亦能不怕閻羅偈曰覷破猢猻休弄拳依稀一息
枉徒然大家鼻孔若同得管教山河變作錢。
誕日小參問海屋添籌事若何師云滿口道不盡進
云與世尊初生是同是別師云南斗六北斗七進云
恁麼則虛空不可量師云重言不當喫師於座中左
右觀定云若以松柏比壽松柏有時摧折若以南山
比壽南山有時崩裂若以江河比壽江河有時涸竭
若以乾坤比壽乾坤有時消滅遂放下拄杖子兩手
作擎空勢莫是者個麼休錯認坐中若有薦得參學
事畢其或未然三途一報五千劫出得頭來是幾時
大抵參學人要明無生之理始不被閻君制縛恁麼
告報切不可墮在偏枯網裏此間若言無生家家扶
起破糟缾若言無死兔子不在舊窩裏若言有生有
死大似開眼做夢。
小參正令全提十方坐斷滿懷雜毒急須吐盡帶水
拖泥不堪種艸玲瓏八面甚處啟口直饒一口吸乾
四海一腳蹋碎須彌未是衲僧本分故我遠祖西來
<pb n="324"/>
建立直捷猶累兒孫遂使山僧向人天眾前無中說
有正如國家軍器不得已而用之。
小參有善有惡有惡有善天堂地獄權巧之言無善
無惡無解無縛無惡無善罪福如幻善惡俱忘無處
不現切莫狐疑神目如電。
小參舉僧問趙州如何是毘盧圓相州云自小出家
不曾眼花看來趙州秪知有己傍若無人或有問如
何是毘盧圓相答云誰家灶裏火無煙試撿點得出
光燄大些。
修造畢小參清果門通長安路水裏有橋山有鋪兩
江碧浪足魚龍飛閣鈴鳴絕狐兔軒窗一一對天開
賓是賓兮主是主來來去去弗知名飯時敲板一齊
住碗底箸頭各自知撞頭磕額無迴互更有一事不
順情問著直打三五度所以馬祖示大梅即心即佛
梅即巖居穴處日夜深究祖知穩當又示非心非佛
梅云任他非心非佛我秪即心即佛今時人多求知
解是名運糞入。
小參舉長生問長慶混沌未分時如何慶云露柱懷
胎生云分後如何慶云片雲點太清生云只如太清
還受點也無慶無對生云恁麼則含生弗來也慶亦
不對生云直得純清絕點時如何慶云猶是真常流
注生云如何是真常流注慶云如鏡常明生云未審
向上還有事也無慶云有生云如何是向上事慶云
打破鏡來相見師云一個偷天換日掀開庫藏顛觔
撥兩一個開張擺貨能放能收或藏或露正是唱拍
相隨如水同流如火同明者邊那邊無彼無此生與
未生全身顯露且道打破鏡來作麼生相見見不見
虛空忽爾轟雷電。
佛誕日小參指天指地是今朝末後重重多賣俏難
怪雲門深惱怒即今平地生起倒山僧只得隨順世
綠無老少也將杓水驀頭澆長沙道三世諸佛共法
界眾生是摩訶般若光光未發時尚無佛無眾生消
息秖如光未發時諸人向甚處委悉師云直饒悟去
未免平地喫交即今光已發釋迦已生且道如何是
已生消息萬古碧潭空界月再三撈摝始應知。
重九小參今朝正直重陽節惟見菊花成綵結萬木
凋殘葉亂飄不隨寒暑傲霜雪更有一物不凋殘我
若說時作兩橛不見道三玄三要事難分得意忘言
道易親一句明明該萬象重陽九日菊花新山僧向
古人註腳下添個註腳三玄三要事難分用分作麼
得意忘言道易親自不磣口一句明明該萬象落眼
成翳重陽九日菊花新也不消得。
小參問楊岐正令臨濟三玄即不問妙高峰頂事若
何師云當面錯過進云善財七日不逢且置文殊為
什麼百劫摸索不著師便打乃云今朝六月六乍晴
乍雨幾催促適纔晴天轟霹靂白雨又同紅日出寒
暑相蒸惱殺人汗臭布衫泥水黷更聽一偈寒暑相
侵有妙方恰似巧雲無肚腸陰陽＆unrec;我機關發不屬
陰陽坐道場。

（嗣法門人慶雲識
嘉興楞嚴寺藏經坊存板）

<sarticle><article>不會禪師語錄卷第五</article></sarticle>
門人通吉通悟仝編
小參
邑侯沈公同紳衿追親中元請小參僧問即今師說
何法師云單單拈起無孔笛為君吹出太平歌進云
一切宗親在甚麼處師云全身出宇宙何處不稱尊
進云未審縣主得何祥瑞師云大江一片深秋月徹
夜無雲照世燈乃云擺脫情關疾步行靈光不夜體
常明無生國裏香風起劫外瓊枝劫外春擊靈案云
嘉州石象簸紅日烈燄爐中彩鳳騰山僧亦要應個
<pb n="325"/>
時節重拈一偈中元在處一輪圓信手掬來越相先
白骨青燐今仗此人人祖禰得生天卓拄杖下座。
邑侯慧業楊護法薦親請對靈晚參僧問縣主設齋
報恩時得何祥瑞師云春風日日到園林進云未審
先靈在甚處安樂師云夜夜面南看北斗問邑侯追
薦先靈今夜安位師將何法指示師云或在西南或
東楚進云畢竟在甚處師云頂門誰不共青天問生
死去來萬物推遷且置即今眾靈現在何處師云返
觀故園古今月進云如是舉步踏倒黃金限回頭不
著舊藍衫師云原來遍界不曾藏進云雖然無蓋覆
那個是知音師云不必重註腳邑侯捧靈詣座前問
云佛子清果金華和尚弟子欲求一枚清果度我宗
親得登金華寶座共成佛子請師各下一語師云如
月映空非內外優游終不混常流侯云佛子不須清
果度金華原自放毫光師云不遇春風花不開花開
全仗春風力侯作禮乃云月輪正當午存亡眼共睹
冬瓜笑春風人心何不古覷破凡聖關蹋碎五色鼓
虛空撲落地空谷喚石虎善財纔合掌龍女便起舞
露柱上金華燈籠別水土顛拈斷貫索不涉陰陽路
此道如何會月圓正十五是則是猶未踏著向上關
頭向上無圓缺無明暗無生死休打算以拂子畫此
○相云一切存亡向此轉身獨耀迥脫塵根與三世
諸佛把臂共行不為分外佛說一大藏教泥水不少
一似國家軍器不得已而用之祖師棒喝縱是以藥
消毒早落二三了也若言天堂地獄有智主人二俱
不取若言生死去來頭上安頭夢中說夢若言煩惱
菩提名異體同復一喝云者無面目漢秖堪撐門抵
戶人之生也如片雲點太虛人之死也如萬派歸大
海若言有生有死是凡夫妄見病眼空花若言無生
無死是聲聞知解執而不化若言即死即生是菩薩
子知猶挂脣齒若言非生非不生非不生非生是諸
佛圓明祖師門下則不然生也不道死也不道突出
凡聖頂𩕳頭格外春光日杲杲舉張無盡居士參長
沙和尚問弟子常看千佛名經未審千佛居何國土
還來化物也無沙云黃鶴樓詩崔灝題後秀才還題
也未士云不曾題沙云得閒時題取一篇好山僧看
來問似陸地興波自把家珍叫他人定價答似矮子
看戲不解覆藏二俱失利所以古德頌云黃鶴樓前
法戰時百千諸佛豎降旗問渠國土居何處贏得多
才一首詩山僧有一頌針去線來錐破封當機那定
有西東欲知諸佛居何土黃鶴樓前水不窮今日設
有人問邑侯宗親居在何處山僧只向他道劫外靈
芝多秀茂陰陽不涉自長春畢竟直下如何相見師
云動靜忙閒裏變化幾萬千頂門各具摩醯眼明暗
抑揚互換高。
為陳明宇對靈小參云靈然不昧今古恒輝動則禍
生山河大地妄歇情枯太平無事著衫脫褲妙體無
跡天上人間一場儡戲自投寶舍顯箇身形經歷世
務無中現有教子訓孫福田廣種更有不可說無窮
變化一一皆從空性中流出反觀性空湛然應物何
曾去來以杖擊靈案云天堂地獄卻被山僧一擊七
花八裂了也復畫此○相若向此會得黃泉路上猶
處天宮穢土蓮邦隨處快樂即今八字打開當陽顯
示直切根源再示一偈空戴龜毛八十春而今覷破
假冤親青山依舊隨雲走滿面慚惶樂本真。
信官陸泰薦母請對靈小參師以杖指靈龕一喝云
碧山無別濟迷途直指皮囊獨耀珠撥轉機輪超佛
祖無生國裏越榮枯南地不收北不管黃泉佛國豈
能居既是黃泉佛國不能居住綠水青山安能久留
一任逍遙物外物外逍遙非去非來非離非合非明
非暗非遠非近所謂處處真塵塵盡是本來人只在
忙閒動靜觀忙閒動靜誰自覺即今孝子陸泰與過
去父母尋常向甚麼處相見遠望故園千古月無心
<pb n="326"/>
回顧正當頭。
文學陳捷為父薦七請對靈小參空繫娑婆方七十
星移全具龜毛力離形離患古風規充滿太虛不露
跡復一喝朝朝不見常相見時時相逢不相識應緣
化物著腥衫還源破戶身藏密存亡向此契根乘天
堂地獄俱不立既是天堂地獄拘繫不住一切罪福
如夢幻一切恩愛若風雲所謂虛空無內外心法亦
如此若了虛空故是達真如理且道孝子陳捷過去
先考即今在甚麼處震威一喝云萬億乾坤收不住
在眼能見在耳聞。
除夕小參僧問棒頭吐出無私旨遍界咸霑法雨恩
師云關你甚麼事僧一喝師云這一喝有何交涉進
云張公喫酒李公醉師云誰是知音遂舉北禪賢大
師除夕示眾年窮歲盡無可與諸人分歲老僧烹一
頭露地白牛炊黍米飯煮野菜根燒榾柮火大家喫
了唱村田樂何故免教倚他門戶傍他牆剛被時人
喚作郎師云北禪雖則不隨人起倒不熱鬧門庭看
來絡索不少山僧今夜與諸人分歲本是一味尋常
遂舉起茶果云拈來放去無減無增露地白牛何拘
何定學道人貴在年年月月好日日時時好刻刻打
成一片生老病死也好四大分散回頭轉面也好臘
盡春來也好更有一個好各人自薦取即今薦得春
風面地久天長海更深來年更有新條在惱亂春風
卒未休。
向北趙檀越為故室人楊氏請對靈小參師一喝以
杖拍靈案云方纔四十暗抽身覷破情關越苦輪脫
下汗衣光獨耀從今不看畫樓新佛祖大道廓同太
虛當人本性無欠無餘大道本無男女相亦無苦樂
諸生死大道本無天堂地獄本無四聖六凡若云有
生死是腦門著楔若說有去來是平地喫交來無所
從去無所至新故善人生前敬三寶種福田有此一
念回光便同本得不歷僧祇便獲法身且道新故亡
靈在甚麼處以杖畫○相云忽爾翻身空劫外九品
蓮開遍界香孝子趙文光同薦慈母示二偈新亡趙
母去何方望斷白雲如在堂萬象三才同一母非離
非合頂門娘殘冬白雪冷侵衣苦瘦梅花動笑眉狼
藉枝頭人共曉春光一線有誰知。
大劫後聖像污損不全請瘞之僧問如何是和尚傳
授人佛法師云山僧性情急進云如何是急師云石
火電光難可比進云教後人如何擔荷師云只知君
行早更有早行人乃云趙州云金佛不渡爐泥佛不
渡水木佛不渡火真佛內裏坐趙州老漢總是齒不
關風能可脹破肚不可引壞路何也知恩者少糊塗
者多山僧一一舁來各還本處所以諸可還者自然
非汝不汝還者非汝而誰咦天共白雲曉水和明月
流卓拄杖下座。
孝子楊春溥薦母請對靈小參師以杖敲靈位云白
棒點青天亡靈開笑眼當下越情塵超脫無明暗不
入三途苦趣豈登極樂彼岸所以似地擎山不知山
之孤峻如石含玉不知玉之無瑕新故善人夏氏即
今契合虛玄妙遍界蓮華火裏開智慧光吞日月明
圓照恒沙無二相更示一偈三十七年似電過千方
巧計自思磨翻身了脫多生夢萬億乾坤難覆他擺
脫情關任運騰優游劫外樂無生空花落影原無住
不減須彌一點塵。
新故亡人苟門楊氏對靈小參師一喝以杖擊靈位
云十八春光轉太忙只因越過女形粧青山今又隨
雲走獨耀虛玄識短長所以有佛處不得住無佛處
急走過若能於此徹根源獨許英靈空裏步且道亡
靈在甚處石筍抽條空劫外鐵樹時開不老花。
門徒性靜請對靈小參師以杖敲靈位云來時無二
去無三來去猶如換骨丹說箇去來仍是夢袈裟覆
體好羞慚若識羞慚開正眼方纔了脫是非關充滿
<pb n="327"/>
清寧無向背遍界蓮花燦普庵既是遍界蓮花即今
示寂燦微禪人應化何方示偈云六十六年寄愛河
翻身獨耀月離波龜毛兔角當人體聚散何殊電影
過。
小參舉藥山與道吾雲嵒遊山次見兩株樹一枯一
榮山問嵒云枯者是榮者是嵒云榮者是山曰與麼
則灼然一切處光明燦爛去又問道吾枯者是榮者
是吾曰枯者是山曰與麼則灼然一切處枯淡去少
頃高沙彌至山又問高枯者是榮者是高云枯者隨
他枯榮者隨他榮山回顧雲嵒道吾曰不是不是師
云藥山老漢雖有後語也是隨人起倒縱識邊邦隘
口卻無定國之機乃頌云強生節目問枯榮眼裡無
筋一世貧不識藥山施巧玅隨他猶隔一重津動容
揚古路不墮悄然機。
小參舉僧問趙州未有世界早有此性世界壞時此
性不壞如何是不壞之性州云四大五蘊僧云此猶
是壞的如何是不壞之性州云五蘊四大師云人千
沙界闊無邊分明香在梅花上莫向梅花更覓香。
小參舉盤山云心月孤圓光吞萬象光非照境境亦
非存光境俱忘復是何物洞山云光境未忘復是何
物大慧云白鷺下田千點雪黃鵬上樹一枝花師云
鳩是鳩鵓是鵓鹿不是馬馬不是鹿衣足食足可用
分疏大抵還他肌骨好不搽紅粉也風流。
小參舉寒山偈云吾心似秋月碧潭清皎潔無物堪
比倫教我如何說師云吾心似太空能含萬象中晝
明夜復暗時在與君通金屑眼中解自抽丹霄獨步
無拘繫。
小參云大圓鏡空含萬象佛祖傳心不傳語心無物
兮強安名法法何曾有定止言遣言理遣理大圓古
鏡恒如此所以首山云咄哉拙郎君機玅無人識打
破鳳林關穿靴水上立師云海神知貴不知價留與
人間光照夜。
小參舉先聖道江月照松風吹永夜青霄何所為佛
性戒珠心地印霧露雲霞體上衣師云古人說話泥
水不少江月照松風吹永夜青霄何所為啼得血流
無用處此心能有幾人知卓拄杖云只許老胡知不
許老胡會。
慧惺請為自如本師對靈小參師云人人自如本體
個個本體自如纔生一念即有陰陽萬象生老病死
苦所謂假借四大以為身且道自如禪人脫下臭泥
汗衫還有因果罪福也無從今契得虛玄玅長年在
土不霑泥偈云罪福本無玅性空性空不著泥水蹤
眼前萬派千江水同合清流入海中。
小參示眾參禪無別旨單要偷心死殷勤空裏捕切
莫有依倚如破萬重關不借他人力吸乾四海水肚
內無涓滴凡聖總虛名處處煙塵息以杖指云一把
柳絲收不得和煙搭在玉欄干。
<other>為千葉禪人法語</other>
學道之人不可因循放過光陰則無濟於己事必須
打貼一片心地穩穩貼貼好惡長短毀譽是非及動
靜忙閒著腳處具一隻眼自然開發遇境逄緣皆是
佛祖出身處也然而佛祖之法無他只貴鼻孔端正
心無異緣不可外求高遠奇玅惟在尋常日用間善
用其心亦無其心是汝太平時矣古人云此是選佛
場心空及第歸吾徒勉之。
（施資信善任順＆unrec;吳氏　男盛李氏
　陳長應任氏　男彩英羅氏
　現英張氏　瑞英蒲氏　孫
男生員章賈氏　曾孫圓福
　任為靈王氏
　任　登何氏
　楊啟祚胡氏　媳陳氏
　光曉
<pb n="328"/>
　信女青門任氏　馮門蒲氏　杜門張
氏　陸門張氏仝刊
不會和尚語錄祈人人證果有分個個得悟
上乘　嘉興府楞嚴寺經坊藏板流通
　倪爾繩等刊
康熙三十年八月中秋日嗣法門人慶雲識
不會禪師語錄卷第五（終）

<sarticle><article>不會禪師語錄卷第六</article></sarticle>
嗣法門人淨意等編
示眾有句無句如藤倚樹十字街頭對門對戶樹倒
藤枯句歸何處大千沙界無去無住放下呵呵在在
處處且道與古人是同是別同不同大家扶在灶門
東別不別何必區區弄水月。
示眾舉龐公云十方同聚會師云無你棲泊處個個
學無為者裏不屬修證此是選佛場未審肥瘦增多
少心空及第歸日頭依舊向東出且道與龐公是同
是別若道同又一一與他註破若道別那裏是別處
檢點得出不枉同口喫飯其或未然此是選佛場心
空及第歸。
示眾因看真妄偈有感第一義諦有甚麼勿生一念
總包羅時當空寂為真要惱憾他人指路多妄本無
生迷真有真亦不立妄亦無真妄無根夢幻影妄盡
覺明真本靜圭峰云本靜本不覺由斯妄念起知真
妄即空知空妄即止。
示眾舉僧問智門如何是般若體門云蚌含明月如
何是般若用門云免子懷胎死心和尚拈云如何是
般若體一堆糞如何是般若用糞裏蟲應庵和尚拈
云般若體相見便無禮般若用從來愛打哄師云設
有問如何是般若體近日黃河凍徹底般若用一笛
吹散八千眾。
示眾向上一著子不辭與君舉舉得十分現你怎得
倒斷五蘊本非真真似電非電逆風颺塵難把著馬
繫枯樁時動變所以世尊說大說小說頓說漸歷代
祖師橫提順提不露當頭豈向人覓殘羹餿飯邪。
示眾春風撲面綠柳翻揚鳥啼花樹醒快人腸溪流
蕩漾非色非光盡力提持一段文章且道狼籍枝頭
一句作麼生道能為萬象主法法是心光。
示眾古人道有時意到句不到有時句到意不到師
云你若意句俱不到方木怎投圓孔竅饒伊意句一
齊到者裏不用驢艸料何也分明月在梅花上看到
梅花早已遲時有僧問意句不到底人且置意句到
底人過在甚處師連打兩掌你還有意句在師頌云
意句齊通理事圓融一言截斷佛祖家風。
示眾雪雪雪無空缺白玉山河白玉結縱是龍王降
吉祥錦上鋪花難辨別不落八寶莊嚴一味清涼除
熱從前熟境永無蹤步步在家途路絕外不入兮內
不出便是衲僧太平節。
因事示眾清果有一事欲寫不成字攪亂天下人惡
癩難迴避擲拂云漢不管秦不收生平慣弄死貓頭
開示。
門庭糟粕蓋謂人心不古法道須揚盡是分疆列界
未得融通一貫個個窮煎餓炒所以鬼神覷破人天
撿責既為人天師範也要夙具靈根方堪一器傳器
更要大忘人世大死幾回大鑪百煉方纔徹底掀翻
蓋天蓋地自然事事融通能含萬物不被萬物礙一
切語言文字盡從空性流出卻又不被古人語言文
字縛不被自己偈句轉雖則如是萬行縱是莊嚴缺
一不可纔與人敲枷打鎖令人轉身吐氣纔不教壞
人家男女今見一夥好為人師瞎禿不依戒律但以
詩文寫字為極則將第一義為譚論之端種種染污
豈不有傷名教又辜負釋迦拈花達磨直指六祖無
一物將教外別傳似乎情識穿似乎學解會似乎死
<pb n="329"/>
心是似乎是四生無分似乎是外國奇珍似乎是師
家有傳種種埋沒一夥好熱鬧門庭師範不出自然
良心盡喪欲求出獄無有是處。
中秋開示參禪要個好心行先拼一條窮性命蕩散
家園一物無不須更覓西方聖今見一夥後學雖則
參方行腳多不似古人心行每談論某和尚秪寫得
幾個艸字某和尚只有因緣某和尚答語句遲某和
尚不立品格只量別人長短不看自己腳跟看了別
人貓兒走失自家狗子所謂參禪須是鐵漢著手心
頭便判直趨無上菩提一切是非莫管又有一夥後
學秪記得些嘴頭滑逢人爭論一番衒賣一上或遇
師家只管胡喝亂問只圖多問幾句為勝又不知棒
頭落處縱奪殺活全然不知猶如猜枚一般如此參
學真可憐愍古人有萬億問答單單秪問未有天地
未生前一著善知識有萬億巧妙回答單單只答了
生脫死返本還源目前一著別無有問答古人有未
解腰包便問話善知識也要從苗辨地因語識人看
他學者來處開口便見或是話頭疑情不破公案未
穿或是雜念紛飛熟境難忘或是靜則有動則無工
夫夫得成片或是生死心不切念話頭過日子或是
忘形死心抱石沉淵或是得個小休歇種種禪病難
以枚舉學者只得當爐不避鍼去線來答在問處問
在答處如水合水似空合空討個分曉善知識秪與
他解黏去縛作個證盟人指他人人有個活鱍路頭
令他勇猛精進毫不間斷一氣呵成覷破未生前一
著一名無事人一名出格漢別無玄玅與他說六祖
云與汝說者即非密也汝若返照密在汝邊達磨盡
力提持秪道得不識但今時人伶俐處與古人一般
秪是少培德行一種能所勝負未忘饒伊參到眼光
落地四大分離神識昏昧業境現前毫無主宰毫無
定當依舊黑漫漫地與俗何異甘為畜生群隊脩羅
伴侶地獄根苗從前冊子上記人長言短語總用不
著一切四六文章寫詩寫字總敵不得生死未有實
證實悟單以理路作靠山若以理路作靠山釋迦一
大藏教豈不是理路何故末後拈花迦葉微笑方纔
正脈流通豈不見大隨參溈山十五年一日辭行溈
云子一向在老僧邊多年未曾問一句佛法隨云若
教某甲問秪得無下口處溈云子何不問如何是佛
隨急以手掩溈口溈云子得吾髓也此是參禪第一
樣子山僧也是見路不平只得將古人行履重舉一
番自揚家醜寒山子云吾心似秋月碧潭清皎潔無
物堪比倫教我如何說山僧今夜效顰也要應個時
節晴空月朗正秋涼快賞人間萬慮忘智鏡搜空千
古夢原無一字可商量。
開示學道人也不要你除惡也不要你修善只要你
不被一切順逆境緣所轉不被有為法所入貴要你
直心直行更要一副鐵石心腸方纔有些倒斷今時
只修萬行已為自足已為了當饒伊勞勞碌碌苦煉
身心到百萬劫秪被聖凡網縛不得到大自在大快
活何也此事不屬造作修證虛空豈受莊嚴所以諸
行無常是生滅法只要伊外無所見內無所得忘機
息見若要做個無事閒人直向未有三界時未有六
根時驀直默契默默體究切莫間斷本是活鱍家風
最玅最玄祖云與汝說者即非密也所以忘機則佛
道隆分別則魔軍盛因有分別則有種種貪染則通
身是病通身藥古人縱說萬種藥方單治一心之病
今人不識病源只向藥方上尋藥方理路上尋理路
如人入海筭沙終無了期有無病服藥者正是無事
生事好人不肯做卻來屎裏臥有病服藥者自不知
羞自起自倒殊不知病是妄病藥豈實耶還要自藥
自治貪妄之病有病退藥不消者最難醫治正是自
賤家珍貴他人寶古人喚作雜食不消忘失大道終
無快活誌公云一切由心作豈向文字求佛說一切
<pb n="330"/>
法能治一切心若無一切心何用一切法故我遠祖
西來不立文字教外別傳山僧看來正是以藥消毒
以藥消藥只要個個太平個個無事連別傳也是多
了又道直指人心見性成佛只者兩句何等直切何
等省要何等成現人多不愛只愛調和五味四六文
章即今一個無名無相無依道人孤明歷歷現聽說
底正是祖師意何勞問東問西有何交涉。
示眾舉投子住山時有僧問和尚住此山有何境界
子云丫鬟女子白頭絲天目禮頌云住山境界問如
何女子雙鬟鬢已皤覿面不逢休更會白雲飛過舊
山阿山僧今日設有人問住山有何境界向他道石
兒同行坐木女共起眠更為諸人頌出石兒木女衣
同穿有甚先天與後天莫將境界來辯我饑來喫飯
困來眠以手指云要識真金火裡看。
示眾本自無難易無端立易難紛紛測度者似有路
可攀誰識纔動念遍界荊棘參若是當家種草貴在
一切無住著動靜時坦坦吞盡十方界無二亦無三
所以道一地具足一切地一法共含一切法一月普
現一切水一切水月一月攝無風荷葉動決定有魚
行。
示眾舉傅大士法身頌空手把鋤頭師云佳人醉酒
樓步行騎水牛師云蹋破封皮自覺羞人從橋上過
師云喪身者少失命者多橋流水不流師云認著還
非將古人頌子下個註腳與眾人通個路師舉杖作
撐天勢云是則是漏洩不少大地山河無彼此分明
獨露本來身。
示眾舉隔山見煙便知是火隔墻見角便知是牛隔
簾呼茶便知有客此是決定義因甚自把家珍拋散
百草頭毫無定當更示一偈箭去中來還共住於中
幾個知端的娘生正眼莫蹉跎杲杲珊瑚撐著目獅
子林中無異獸象王行處絕狐蹤。
示眾舉古人道秖恐為僧心不了為僧心了總輸僧
師云有心可了轉沒交涉無心可了又道為僧心了
總輸僧且道如何是諸人了的心良久云四方平定
干戈息月照秋江說向誰。
示眾本自現成認個現成早已蓋覆你若衲被蒙頭
隨隊喫飯恰似爛泥枯椿騰龍不藏死水你若明歷
歷孤迥迥亦似烈燄紅爐諸塵不能聚染猶屬間斷
只饒薦得當陽一著早已落二落三踏著頂門一竅
未免落七落八所以六祖云菩提本無樹明鏡亦非
臺本來無一物何處惹塵埃。
示眾此事無中現有分明八字打開直截根源貫通
今古和泥合水時無處不周隨流得玅把斷要津時
針劄不入打成一片離見超情含萬象於方寸何嘗
礙著諸聖不敢安排本無明暗所以首山臨終偈云
白眼世界金色身情與無情共一真明暗盡時俱不
照日輪午後示全身雪後始知松柏操事難方見丈
夫心。
示眾道無邊表定相即非道絕思量穿鑿轉遠今古
應物無遷絲毫瞞他不得虛空尚無明暗明暗亦非
虛空饒伊行棒行喝已落二三立個問答轉見不堪
豎拂敲床多生習氣縱將千七百公案透過總是他
人茶飯貴在一念不落諸緣所以道離心意識參出
凡聖路學畢竟如何是自家境界風過花來遍界香
遊峰竟不知何處罕逢穿耳客多遇刻舟人。
示眾一一超然一一玄盤走珠兮珠走盤未生天地
原具足說甚空前與目前因何長繫五欲染甘作窮
途運糞奴朝朝日日隨他去日日朝朝不返觀且道
作麼返觀秪向未具胞胎時返觀秪向天堂地獄披
毛戴角四生六道處返觀秪向現前異形異面種種
差別不可說處反觀秪向煩惱場中喜怒哀樂處返
觀秪向萬物凋殘處返觀豁然觀透知端的不妨隨
類現形無染礙大千世界掌中觀祖云此事如鴈過
<pb n="331"/>
長空影沉寒水鴈無遺蹤之意水無留影之心到此
方堪出家丈夫兒所以道昭昭於心目之間而相不
可睹晃晃於色塵之內而理不可分者些不倒斷處
直須在日用尋常四威儀中著隻眼看得破始得。
<other>問答機緣</other>
僧問和尚得雙桂老人正法眼如何是正法眼師云
坑坎堆阜進云又道正法眼藏向瞎驢邊滅卻是何
意師云江河曉夜流。
座主問依經解義三世佛冤離經一字即同魔說未
審依經即是離經即是師云珊瑚枕上兩行淚半是
思君半憾君主云畢竟如何是真法真道師云一言
不中千言無用。
士問如何是無價寶師云嫁與雞隨雞飛嫁與狗逐
狗走又問如何是大乘師云直而不曲士云如何是
小乘師云曲而不直。
君貺羅春元問雙桂老人圓寂末後句是有是無師
云有士云如何是末後句師云白日青天誰共看士
云別指示看師云波斯嚼冰牙齒寒劫外春風吹幻
月七云恁麼是馬道人賣墨師云思量即不堪。
僧問釋迦彌勒為奴僕文殊普賢為侍從猶未是衲
僧極則處如何是衲僧極則處師云不敬功德天不
嫌黑暗女進云與學人通個消息看師云兔子喫牛
奶進云和尚莫壓良為賤師云非公境界。
僧問佛是甚麼人師云便是我尋常應用底僧無語
師反問侍者因甚到者裏說不出者云說不出是甚
麼師云不用口者云不用口莫是耳聞麼師打云似
三腳蝦蟆。
僧問如何是第一要師云世尊拈花迦葉笑如何是
第二要師云破沙盆子當玄玅如何是第三要師云
船到岸頭一齊跳。
射洪邑侯緣思孟公來山請問如何是禪師云不假
安排公云與敝教無二師云怎生見得公云曲肱而
枕之樂亦在其中矣師云向道不假安排亦非內外
中間公遂休又問學人喜看語錄秪是大半不知師
云不知底是甚麼公沉吟又問妄念起時如何對制
師云用對制作麼公云不對制何得清淨師震威一
喝是誰起妄又問見色不著色見空不著空時如何
師云無色無空時你向甚麼著腳公云自有著腳師
云苦有著腳即被鬼神覷破公云和尚又如何師云
色不異空空不異色公云因甚覿面吐不出師云相
見渾無事不來還憶君。
僧問如何是和尚家風師云黃金自有黃金價進云
古人以濟人為糧和尚慳吝不少師云闍黎欠少甚
麼僧擬議師云海神不貴夜明珠。
僧問如何是本來身師云長一尺不如寬一寸進云
不問者個身師云山僧六尺軀縫衣多費布進云者
是幻身師震威一喝你看是幻不幻。
僧問不在內外中間在甚處師劈頭一棒僧擬再問
師云既不在內外中間切莫放過。
僧問如何是空劫前事師云不與萬法為侶進云不
與萬法為侶是什麼人師云金木水火土進云既不
為侶何用金木水火土師云若無小人不顯君子。
僧問如何是父母未生前面目師云天地不能蓋載
進云如何是生後面目師云穿衣先提領戴帽剛齊
眉進云學人不知師云羊揀乾處臥驢擇濕處屙。
僧問遠聞有個清果今日秪見黃土果師云你只見
青果黃果不見不青不黃果進云如何是不青不黃
果師云鷂子過新羅。
僧問本自具足不假修持未審以何行持即得師云
一介不與人一介不取諸人。
僧問如何是人中境師云飛雲閣上風鈴動蒼翠柏
中鶴來巢進云如何是境中人師云同門出入兩廊
下放箸拈匙著著親進云畢竟如何是親切為人處
<pb n="332"/>
師云懸羊頭賣狗肉。
虎臣蔣太史入山請問如何是金剛正眼師云夢裏
寫詩章不借三光勢史云學人明明了了因甚吐不
出師云秪為分明極反令所得遲史又問趙州下禪
床一匝因甚秪轉得半藏師指地云因下禪床所以
不全師一日問太史者莖拄杖是你底因甚在山僧
手裏道得一語親切便還史云請和尚替下一語師
云誰不具足史云再代一語師云張三有錢不會使
史云和尚還代得否師云在天而天在人而人史禮
謝而退一日又問宗門罵不作罵會打不作打會是
否師張目視云作甚麼會聻史沉吟師云白雲萬里。
僧問如何是先照後用師云一言截斷進云如何是
先用後照師云裂破虛空進云如何是照用同時師
云雷轟電掣進云如何是照用不同時師便打。
一日新到僧問如何是破沙盆句對誰吟師打○相
止止不須說我法玅難思僧作女人拜師云弄精魂
漢進云三聖一喝意如何師云簷聲不斷前旬雨電
影還連後夜雷師頌云蓋覆乾坤破沙盆瞎驢一喝
又重新黃頭碧眼難迴避獨許兒孫一口吞。
僧問如何是和尚家風師云掀翻四海尋知己進門
你自骨毛寒。
僧問如何是奪人不奪境師云羚羊掛角無蹤跡山
自高兮水自深進云如何是奪境不奪人師云太平
無禁忌獨自任縱橫進云如何是人境兩俱奪師云
久旱弗逢雲雨布行人一去杳無蹤進云如何是人
境俱不奪師云水漲船高隨流得玅。
僧問如何是第一句師云答汝便是第二句進云如
何是第二句師云者裏半句也無進云如何是第三
句師便打僧作禮師當頭連蹋。
僧問弟子中途出家還參得禪否師云泥融飛燕子
沙暖宿鴛鴦僧禮謝師即示一偈參禪不拘遲早出
家何論老少埜鶴直透雲霄解纜中流自玅瞥爾情
忘愛絕不立途程便到。
行者問生死事大可講說得否師云講也講得說也
說得山僧只是不欲嵞污人面孔者擬議師云眼裏
耳裏著他不得者云在甚處師云滿眼滿耳。
僧問萬法歸一一歸何處師云不是天堂便是地獄
進云畢竟在甚處師云不是牛胎便是馬腹僧擬問
師直打出云當面錯過。
士問如何是本分事師云莫生枝葉進云不生枝葉
時如何師云本分亦不立。
僧問經律論是止啼黃葉和尚以何示人師將拄杖
作開弓勢進云者是古人底師云山僧不屬今古進
云不屬今古學人有分也無師打云客不離貨。
僧問阿難問迦葉世尊傳金襴外別傳何法迦葉召
阿難阿難應諾迦葉云倒卻門前剎竿著是甚麼意
師以手加額高聲闍黎喚甚麼作剎竿其僧有省師
示一偈剎竿倒著無病無藥一法不存天下太平。
僧問如何是達磨九年面壁意師云盲龜鑽破壁進
云學人不會師云師姑原來是女人。
僧問既為善知識何名不會師云將你會底呈似老
僧看僧一喝師便打僧又喝師復打進云和尚以何
作用師云喫飯我先動口洗臉我先動手。
僧問如何是和尚家風師云要頭斫將去終不涉途程。
僧問如何是佛師云又去屎坑中走進云如何是眾
生師云佛與眾生無異進云現前種類若干師云你
自不肯承當故有種類若干。
僧問不是心不是佛不是物是個甚麼師云十字街
頭輥繡毬進云只者是別有師云者是甚麼僧欲再
問師打云心不負人面無慚色。
士問牛頭未見四祖百鳥銜花是何意旨師云不是
閒人閒不住進云見後為甚麼不銜花師云閒人不
是等閒人。
<pb n="333"/>
果城王文學問儒家明德新民未審釋家亦能明德
新民否師正色云瞎士云和上即今是喜是怒師云
矮子看戲士豎一拳師云是甚麼士展手師云強作
主宰漢。
僧問如何是臨濟宗師云未開口時三十棒迅雷掩
耳以不堪進云如何是曹洞宗師云君臣道合不立
程途進云如何是溈仰宗師云兩口無一舌百艸頭
邊洩進云如何是雲門宗師云北斗藏身淖泥有茨
進云如何是法眼宗師云耳見即瞎眼聽即聾。
士問一言道盡時如何師云恐你承當不下士云承
當後如何師云有甚奇特士云十二時中如何得不
被諸境惑師云利劍不如錐。
僧問蹋翻大海活捉獰龍捏碎虛空單擒古鏡未審
此人有何受用師云賺錢不費力費力不賺錢。
僧問如何是先照後用師云不許妄通消息進云如
何是先用後照師云擬議則喪身失命進云如何是
照用同時師和聲便打進云如何是照用不同時師
云來日再問。
僧問黑夜中認賊為子認子為賊有何分別師云分
別多是賊進云如何太平師云青天白日說鬼話。
士問家宅是主人生身活計為甚麼要破家散宅師
云說破則不堪進云也要大家知師云知是病進云
不知又如何師云浪走漢。
僧問如何是第一玄師云獨戰眾兵前進云如何是
第二玄師云揚眉不瞬眼進云如何是第三玄師云
九重鐵鼓一箭穿。
<other>勘辨機緣</other>
師寓宿三臺與僧坐次師問僧你一向親近何人僧
云壁觀和尚師云如何是壁觀家風僧云行住坐臥
師云離卻行住坐臥道看僧豎指師云隔靴抓癢漢
復示一偈為獲金鱗上釣臺幾番驚浪月方來風雲
縱許闍黎吐不遇知音休放開。
師問僧大道無根因甚源流不止僧無語師代云和
尚是何心行僧便問如何是道師云鹿過後放箭。
師問僧禪道各各有問著如何對僧無語師打僧云
和尚又多一番起倒師云何不早道。
師與眾同途撞著一夥醉漢一僧云一半是醉底一
僧云一半是醒底師云看來醉也不醉醒也不醒僧
云怎奈各各倒地師云是他快活無憂處僧云秪是
天暮幾時歸家師云正是漢地不管秦不收。
師問僧在甚處來僧云靈隱師云飛來峰幾時飛到
僧無語師云你未到靈隱進云覺海呼猿洞也常隨
喜師云見猿麼進云未見師呼僧名僧應諾師云猿
出洞了。
師問僧你在甚處來僧云峨山來師云聞峨山崩倒
無蹤普賢在甚處安身僧云不知師云在上座肩頭
腳底一息不離因甚不知僧禮拜師當頭一蹋云自
起自倒作麼。
師問僧你在甚處來僧云洋淘溪師云與誰作伴僧
云無師打云你過我獨木橋時腳生酸澀何言無僧
云謝和尚指示師云較量則失。
一晚大眾至方丈請開示師喚行者閉卻門息了燈
燭復高聲云看此事抬頭不見天低頭不見地拈拄
杖亂打出父母所生日終不與子道。
師問僧在甚處來僧云峨山來師云沿途有塘汝作
麼過僧云太平無禁忌師云既是太平又來者裏討
甚麼碗僧喝師連棒打出。
師一日同眾向火朱居士問金剛經云三心不可得
未審如何得師伸手云老僧向火許多快活士云未
有紙墨時真經在何處師云夾岸桃花風雨後馬蹄
無處避殘紅。

（施資眾善何大全李氏男顯應楊氏
<pb n="334"/>
蘇霖老母陳氏
任恒王氏男生員之傑楊氏孫男＆unrec;＆unrec;
＆unrec;＆unrec;全杜氏孫男神祐再祐小祐正＆unrec;
任忠＆unrec;杜氏
陳光燦何氏孫男生員爾常王氏
生員＆unrec;公列楊氏男圓愷仝刊
不會和尚語錄祈生生善果恒存個個福海
長清　嗣法門人法衍法玉對
　嗣法門人慶雲識　嘉禾
　倪爾純刊
康熙三十年中秋月嘉興楞嚴藏經坊存板）

不會禪師語錄卷第六（終）

<sarticle><article>不會禪師語錄卷第七</article></sarticle>
門人永定蓮明慧惺仝編
<other>頌古</other>
世尊陞座。
舌覆長空機掣電文殊擊處分明斷滿天星月自優
分雷罷風停渾一片。
文殊令善財採藥。
文殊漫天索價善財就地還錢不知是甚毒藥拈來
充滿大千。
女子出定。
行藏豈借他人力出入從來各有時春到樹頭華自
發因風吹火不須疑。
德山托缽。
托缽堂前老作家令人一見眼添沙巖頭縱奪槍旗
轉幾識全機露爪牙。
風旛話。
不是風來不是旛知風旛處是誰看明明動處明明
動不是風來不是旛。
僧問曹山靈衣不挂時如何山云曹山孝滿進
云孝滿後如何山云曹山好顛酒。
從來孝滿最風流石女雲中輥繡毬臘盡逢春華自
發月明依舊照高樓。
雪峰示眾盡大地撮來如粟米粒大拋向面前
漆桶不會打鼓普請看。
萬花叢過不粘身渡海飛星隔外騰遍界乾坤是隻
眼紅心心裏中紅心唱拍相隨無背面杜鵑歷歷吐
家珍。
婆子燒菴。
不薦當頭一著玄可憐者漢別還錢縱然坐斷千差
路未契翻身破笑顏。
洞山因僧問亡僧遷化向什麼處去山云火後
一莖茆。
火後一莖茆乾坤俱覆了孤燈穿暗室水漲見船高。
仰山向火次有僧參山曰一言說盡山河大地
僧云如何是一言山以火箸插向爐中又迻向
舊處。
仰山說佛法火箸當頭插放去迅雷機收來無片甲。
百丈侍馬祖遊山次見埜鴨。
尋常出入教人歸扭住和聲不放飛頓令一時肝膽
碎兒孫千古鼻頭輝。
那吒太子析骨還父析肉還母然後現本身具
大神通為父母說法。
明明一個本來身山自高兮水自沉誰許亂雲來伴
住長空月映渺無痕。
六祖因南嶽大師來參祖曰甚處來曰嵩山來
祖曰什麼物恁麼來曰說似一物即不中。
什麼物也恁麼來捏不成團劈不開今古一無名姓
得人間天上震如雷。
僧問龍牙十二時中如何用力師云如無手人
<pb n="335"/>
行拳。
無手行拳真活鱍全身直透那一著拈來打破者絃
徽撲地高飛一隻鶚。
寶壽因僧問萬境來侵時如何壽云莫管他。
是誰不把金剛戴見怪不緣其怪壞一任雷轟電掣
來歷歷靈靈觀自在。
佛照因孝宗宣問釋迦入山六年所成何事師
曰將謂陛下忘卻。
問佛分明帝不忘一翻提起一翻光明星時照雪山
頂風遞幽蘭遍界香。
路逢達道人不將語默對且道將什麼對。
啞巴歌唱打鑼歸醜態家常說向誰竹密不妨流水
過山高豈礙白雲飛。
龐居士云難難十石油麻樹上灘婆云易易百
艸頭上祖師意靈照云也不難也不易饑來喫
飯困來睡。
一夥鄉談真俗漢蕩盡諸塵自了辦齊把春風順逆
裁箍籬名共湘江泛。
船子為夾山。
紅波釣盡即抽身兩岸蘆華也斷魂莫笑撐船江上
賊水中拿住混天星。
裴相國問僧看什麼經僧云無言童子經裴云
有幾卷僧云有兩卷裴云既是無言因甚卻有
兩卷僧無語。
無言海墨難書盡裴公問處意猶深看經看破無言
意言言盡向無言生。
丹霞燒木佛。
劈燒木佛為天寒院主胸中鼓黑煙後識火灰無舍
利依然紅日挂眉端。
靈雲見桃華。
春暖桃花色正鮮靈雲一見醉翩翩其中更有良工
手疑殺世人幾萬千。
香巖擊竹。
蹋翻漆桶和聲露吞盡風雲瓦礫光喜得當初不說
破至今春艷有誰藏。
溈山水牯牛。
溈山水牯甚奇怪不住聖凡真惡癩月映千江不共
流當頭受了深深拜。
德山棒。
當頭把定不容醜劈破髑髏赤腳走十聖三賢喪膽
魂盲龜跛鱉翻觔斗。
臨濟喝。
入門一喝主賓分撥轉黃河徹底清電掣雷轟無別
事千年妖怪盡揮騰。
南泉斬貓。
盡力傷心者一刀艸鞋千古捕腥臊兩堂僧眾如風
過誰解令行誰解銷。
婆子請趙州轉藏。
兀坐如鐘法法流通再轉一匝勞而無功。
樓子和尚因緣。
你若無心我便休街前人聽有風流耳門忽中穿楊
箭春滿華枝月滿秋。
曹山因僧問朗月當空時如何山云猶是階下
漢僧云請師接上階山云月落後來相見。
個月從來無正偏何須平地起波瀾鷺鷥獨宿蘆華
裏兔角龜毛仔細看。
大隨劫火洞然。
壞說壞兮隨說隨傷心句子似鍼錐兩個舌頭俱無
骨鼻孔依然向下垂。
高峰主人公。
萬象俱忘一顆圓冥冥杳杳洞玄玄頂門迸出通身
眼說甚當年打瓦磚。
麻三觔。
<pb n="336"/>
如何是佛麻三觔渾渾圇圇甚處稱跛鱉盲龜銜亂
走秋天孤鴈抱飛騰。
乾屎橛。
就手拈來一屎橛何定廣南何定越雲門袖裏過輕
舟癡人猶把夢書揭。
庭前柏樹子。
庭前古柏非枯榮一肚肝腸徹底傾不顧腳跟泥水
濕分明祖意點盲睛。
諸佛出身處。
諸佛東山水上行驢馱馬載是觀音看風把柁真彌
勒運水搬柴孔老君。
南泉三不是。
不是佛心不是物雲從龍兮風從虎饒君打算到驢
年六六原來三十六。
拄杖子。
陰陽未具赤條條情與無情一擔挑拈向人天開正
眼當頭切莫錯風騷。
經首。
八不八兮以不以百萬人天抬不起可憐多少數沙
人還是自家瞞自己。
日面佛月面佛。
日面月面長空閃電更問如何赤心片片。
十智同真。
十智同真理事圓誰家無路透三玄汾陽老子何多
舌一手猶分掌與拳。
和牧牛頌。
未牧
尾直頭昂震吼哮溪山蹋遍不知遙通身放蕩童難
近壯氣雄雄不看苗。
初調
驀地相逢信手穿明明歷歷猛加鞭此回未肯輕容
過緊把繩頭著力牽。
受制
狂心漸漸絕奔馳放去收來步步隨艸料既調無少
欠牧兒猶自不神疲。
回首
歷盡心機喚轉頭從前烈性已調柔斷繩暫繫枯枝
上雲笠隨身且再留。
馴伏
萬華香秀水林邊密密綿綿本自然踞定腳跟隨處
穩牧童遙視不加牽。
無礙
風飄日灸體如如一飽齁鼾何所拘無孔竅吹無孔
笛個中醒快樂無餘。
任運
俱在乾坤一竅中晴空艸色四時茸飽餐餐盡忘今
古贏得山童睡正濃。
相忘
兔角龜毛豈定中無心心與水雲同月明光透和雲
白雲自高飛水自東。
獨照
牛自忘兮人自閒空空蕩蕩別人間牧童撫掌呵呵
笑大地無非一字關。
雙泯
有甚人牛有甚蹤了無一物渾長空其中消息難描
畫自有春風笑綠叢。
<other>行實</other>
靈耀象埜二禪人領眾入方丈請開示行腳因緣師
云予生來福薄愚鈍氣質麤鹵若盡說出笑破諸方
口耀云只饒不說也知狼籍不少師云予乃南克楊
氏子母趙氏生天啟元年辛酉十月廿二日辰時幼
小獃蠢見人便羞說話凡遇人啼哭殺生及背真逐
妄奸心巧計心口不合如割身肉滿眼痛淚自覺幻
<pb n="337"/>
形非堅人心不古再來恐迷與道轉遠雖處富貴之
家如在火坑如帶枷鎖知色色是障道之根有為造
作世事如飛塵過目俱不在意暗中只愁虛度予十
六歲時暗走蓬溪智林寺出家老母在家一月減食
形枯予聞速回且全母命志不同群雖入學堂不愛
讀書寫字初遇天隱大師在予俗宅開示緇素做工
夫教參萬法歸一只向一歸何處起疑十年五年自
有倒斷予乃隨眾得聞時刻疑著頓在胸中如油入
麵後值劫運大變父母親緣俱喪方得自由始投惺
初師祝髮其年廿六單包出蜀值扺漢上侍埜詰和
尚山居四載圓具足戒一日予問如何是父母未生
前面目師云洗臉自抹著何必問外人予曰者個是
已生面目如何是未生師大怒高聲云快向未生時
問來予罔措師連棒打出法堂痛罵一頓自此胸中
如結石然行住坐臥只向一歸何處起疑晝則隨眾
作務夜則衣不解帶每被昏散二魔打攪不得清平
終夜昏沉甚重難遣常禮千佛懺一日師云我者一
堂僧都是頑皮癩骨恰似泥塑木雕的飯袋子無一
個轉身吐氣識老僧說話不惟孤負四恩一息不來
不在蠻婆肚裏便在牛胎馬腹予聞得恰似在冰池
裏相似遂與同戒連打三七工夫自覺成片不疑自
疑不被聲色搖動動靜一如只是不得倒斷如擔重
檐一般擔不起放不下自云大事不明何惜身命似
鬼神催住一般數日內弄盡伎倆捏緊拳頭踞定腳
跟大張兩眼盡力立參一副心肝如迸出來一般身
體枯弱逼得吐血猶不放過連日師自打普挪予只
得帶病而出行至中路大雨不止四面山水瀑漲通
身泥水透濕寸步難行天時已暮只得勉強回山正
過懸巖大風震吼山谷應聲予瞥爾通身似脫碎了
一般身世俱空一歸何處不覺出聲追審自己聽得
在此得個倒斷遂有偈云萬法歸一一歸何盡虛空
界總包羅帶累通身泥水濕翻來覆去自磋磨予將
偈念與師聽師云此是途路得底山僧看來屬途路
在予云如何是途路事師云泥水不少予云如何是
到家事師云待子到家方與子說予云者回瞞我不
得一喝便出乃辭師下山其年滿三十往南方參徑
山費隱和尚一見便問你是甚處人予云四川人師
云你帶有附子黃連何不呈出予進前兩三步作女
人拜師云四川僧個個是弄虛頭予云既以親見親
收何曾虛頭來師云是玉須經火予云莫嵞污人師
打予連喝而出至金陵天界寺參覺浪和尚予問云
天不能蓋地不能載時如何師云非公境界予一喝
師云者一喝落在甚處予云者老漢猶嫌少在復喝
便出予至天童參木陳和尚問如何是如如不動師
良久予云者老漢賣弄不少師云秖識老僧體不識
老僧用予云請和尚歸方丈予走南北十省參濟洞
二宗三十餘員知識當機時受了許多痛打痛罵作
務時受了許多苦磨多有機緣問答予手拙不能寫
但只緣自了盡行忘卻其年四十忽見破山和尚語
錄果有過諸方處遂而還蜀住靜一載將佛祖言教
語錄一目便知方參本師破山和尚一見始問通法
末後來請和尚最初句師云老僧舉杯吃酒不知甚
麼麤細予云恁麼舉處甚分明家家無二路師一喝
云當面錯過予云通法奔南走北全仗他力那裏是
錯過處師云他是張保李保予兩手叉腰作聽勢師
便打云者漢久在江南吃餿飯卻來者裏討新鮮予
云若從他覓已不新鮮師復打予連喝便出一日同
眾拆房值瓦落打破頭頂血染通身一眾忙然師走
出方丈云此子頂門具眼予云正要和尚證盟師云
本無一物與子證個甚麼予云既然無物何處不明
師云正恁麼時聻予揩血視師曰滿目風雲收不住
紅光一道射寒空即時呈偈香巖擊竹聞聲處何似
當空驀劈開驚起泥牛吞宇宙從前知解一時灰一
<pb n="338"/>
日本師在眾舉路逢達道人不將語默對將甚麼對
予云蒼天蒼天醜態家常說向誰師云者個猶是語
予云和尚又作麼生師云默默自知田地穩騰騰誰
為肚皮憨予云和尚猶在語中師云將謂老僧是語
耶予云瞞通法即得次日出坡本師當路高聲復舉
前話予大喝師云再喝看予云再喝即頭上安頭師
笑云此子欠學次日本師喚予進方丈豎拳云喚作
拳頭卻是巴掌喚作巴掌卻又是拳頭喚作甚麼道
一偈看予云明明古鏡照無私覿面難藏向上機若
作拳頭巴掌會新羅鷂子過多時值中秋師指月餅
示眾云時臨泠淡中秋節四海禪和心未歇雲集同
來覓指歸一人一餅一輪月有時明中有暗有時暗
中有明且道作麼生吞吐試吐出看予云一輪光皎
潔本自無言說森羅萬象中體別神不別師云此是
長連床上學來舊話予繞坐一匝師云此是月作麼
生吞吐予云若教吞吐已不圓全師咄予從東過西
師即命眾和韻予云吾師命眾賞秋節本自無塵何
用歇吞吐渾教宇宙空抬眸不見天邊月師一日云
我者一堂都是會底秖有你一個不會予云教通法
會個甚麼師云難道你喫飯也不會予云若論喫飯
誰不具足會亦是病師深肯之重陽日師指菊誡眾
云危石孤標菊正芳隨風飄墮落禪堂諸人惜取娘
生鼻莫逐目前臭與香予和云獨立尖峰菊自芳滿
腔意氣透雲堂而今鼻孔隨收放遍界人聞遍界香
師同眾坐飲夜深忽舉杯云道道看予云團圞高舉
示禪流老大漁翁意在鉤一吸曹源波月盡萬億須
彌笑不休師一日喚予進方丈你不喫酒寫把扇子
作個寬限拿去收拾偈云閒來雙桂習枯禪七破蒲
團非偶然捲起簾兒云不隔始知不負草鞋錢予云
者老漢漏逗不少師云卻是你恁麼子云做賊人心
虛師瞠目云正是做賊人心虛予作懼怕勢以扇遮
面便出不數日師舉牧牛頌德山托缽公案驗眾安
職師頌云手持缽也身袈裟日逐形儀何太賒動靜
自忘纔舉念出門撞著生冤家歸去罷較些些暗驚
春鳥落藤花予頌云托缽堂前老作家令人一見眼
添沙巖頭縱奪槍旗轉幾識全機露爪牙師命予西
堂職予本無學無福曾受許多驚險憎嫉予辭行師
云老僧將滿七十要來空手來不得要去空手去不
好你此時在千人足下存後來在萬人頭上坐師正
滿七十眾集二千餘人共慶大年師將眼耳鼻舌身
意各分一偈以付六人予得其眼偈云得吾眼也覷
浮沉淺則淺兮深則深莫學瞎驢趨大隊破沙盆句
對誰吟遂將偈拂面付與予杜絕人事閒居寢堂大
眾驚諍大震叢林予不敢辭予年四十五匿跡射江
清果禪院甘苦備嘗有志未逮又越辛亥冬其年五
十有二始得拈香予賦性不敏未工文字種種醜態
難盡舉似略出其概以告眾兄弟幸勿見笑。
<other>佛祖讚</other>
<other>釋迦佛</other>
 自覺覺他先輸你天上天下誰能比末後拈花全不
顧破家喪宅從此起只言你是無事人沙盆今又殃
我舉 
<other>接引佛</other>
 西方大教主卻來東土立長伸一隻手不知何年息
山僧莫者閒工夫惟將白棒當頭劈 
<other>彌勒佛</other>
 彌勒彌勒誰被你惑怕你笑面寧可直說鬧市街頭
等個人不見幾人能接拍或時伸手化文錢要人取
出珍藏物千方百計按牛頭笑殺乾坤顛倒客 
<other>觀音</other>
 圓通觀自在時把風流賣三十二應身處處現醜態
雖然雙耳聾借此多捏怪慣弄鬼眼睛凡聖一船載
不是憐汝赤腳走定要打你天𩕳蓋 
<pb n="339"/>
<other>墨像觀音</other>
 紙墨莊成名曰觀音仔細看來玅在無心波濤襯足
隨類現形眾生執我你太勞生雖然如是幾個男兒
摸壁行 
<other>普賢</other>
 普賢普賢萬行莊嚴騎六牙象身滿大千指揮如意
隨類方圓饒伊萬行具足我秪不愛你說因說緣 
<other>達磨</other>
 滿腔惡毒急來東土一見梁王本錢不顧獨過江心
伎倆窮九年面壁風雷露者漢翩翩得意回震旦果
然無別路 
又
 你越九國來無事來生事一葦浪頭漂未免全身濕
不是神光老怎生回得去而今看將來遍界俱狼籍 
<other>六祖</other>
 砍盡雲山一擔挑黃梅腰石正英豪覿面難藏未篩
米夜半衝營捨命漂 
<other>馬祖</other>
 金雞預讖一著先天來大禍在磨磚春色滿園關不
住曠劫英雄盡蹋翻 
<other>密雲師翁</other>
 蹋碎桐棺山頂雲扶起太白峰池月中興臨濟正綱
宗六坐道場猶未歇一棒揭開徹底窮是聖是凡俱
腦裂不許人參隔夜禪吸乾龍池四海竭原是世外
箇樵夫細密不來麤出格 
<other>本師破山和尚</other>
 換盡魔佛人天膽醫方全用十八反顛拈倒弄令人
疑聞者見者骨毛散起死回生正脈通千七葛藤連
根斬我亦深遭痛棒來冤家代代難收挽酒壚肉案
是家風混俗和光別一款 
又
 第一討便宜是者白拈賊冷笑鬼神忙又言無法說
日午打三更魔王喪魂魄慣用吹毛劍坐斷人天舌
重疏滹沱河翻洗曹溪月思量憾不休犁⿰禾巴幾時歇 
<other>丈雪和尚</other>
 劍閣險還可過者漢機迅難卜慣在痛處深錐搜盡
一腔雜毒惹得腥羶遍地驚起神號鬼哭收盡南北
番商業風轉吹西蜀中興圓悟家風賣弄破山酒肉
搬磚弄瓦去黃葉儘多拈拳豎拂時雲散空谷罵佛
罵祖為由定感滹沱正續 
<other>六岫和尚</other>
 者漢將四海水掬乾在手不漏一滴三光照不著處
只用一枝禿筆扭轉人天鼻孔不費一毫氣力見者
熱惱全消行徑非儒非釋兀坐恰似鐘無心臨機傾
出波羅蜜 
<other>九念和尚</other>
 龍睛虎貌氣蒼蒼註破天文地脈場把住曹溪誰亂
湧不將一滴播諸方一任人天齊叫渴或廛或隱罵
顛狂定是上方閒古董嬾把虛空論短長 
<other>凝真和尚</other>
 者漢原來活潑是非場中擺脫卻又隨類施機鬼神
也難摸索生涯別是家風單提臨濟棒喝把斷佛祖
咽喉世法佛法剷卻為人敲枷打鎖當下個個快活
每入洪波大浪說甚當年搖鐸魔宮虎穴悠游不住
聖凡位縛 
<other>寂光和尚</other>
 形如埜鶴沖霄無侶奪驪龍珠擊鳳凰髓氣骨蒼蒼
似無情心融萬物歸一己只因狼籍高峰頭是聖是
凡都仰止四來金玉火中看鉗錘時在紅爐舉鬼神
隨步覓無蹤榮辱無嗔讚不喜者樣忘情絕境人真
堪嫡骨破山子 
<other>萬竹和尚</other>
 疾燄過鋒白拈手一言截斷群機口不打從前舊葛
<pb n="340"/>
藤齒露鞋穿現家醜賣弄老盧一物無或時又指衣
珠有乍晴乍雨不如聞竹院遍棲蜂幾斗 
<other>自贊</other>
<other>千葉雲請像贊</other>
 者個川僧七十九逢人不解藏家醜攔腮劈面驗群
機細行全無赤腳走紅絲蹋斷任周流吸盡西江非
舌口五味因緣不喜聞打翻跳蚤手非手昔年騰蹋
暗驚群嘯倒白拈雙桂叟 
<other>靈耀慧首座請</other>
 據個甚麼端的生平不喜紙筆那管文字三昧為人
攔腮劈脊只教當下翻身不待今日明日處處人情
盡絕供養有何利益 
<other>又象埜意知客請</other>
 者個川和尚肚內無伎倆佛法人情不通全靠一條
拄杖撥轉生蛇化龍陸地無端起浪 
<other>又慈昆玉請</other>
 性急如電光胸無一物藏談吐無義味聖凡難度量
四來龍象多不知有何長 
<other>又徹參維那請</other>
 禪教不通字不知寫者樣村僧人天有幾平地使人
忙迅速難迴避單提破沙盆滅瞎驢宗旨 
<other>參學吟</other>
 曠劫恩波隨果身飄浮漚幻體風火幾遭不隨名利
戒定慧刀尋山問水甘守寂寥麻袍重補艸繩縛腰
品字烘柴煨芋連苗朝朝活計埜菜滿瓢一天星月
逝水滔滔風吹竹戶無情品簫百華滿地富貴無驕
誰是知音孤雲繚繞行果未圓益我勞勞艸鞋𨁝跳
拄杖橫挑參叩諸方頂笠腰包冤家聚頭相木棲巢
叢林規範能忍能調問禪問道白棒連敲鍼去線來
機鋒不饒覿面相逢獅子吼哮如水合水奮迅波濤
似空合空兔角龜毛人境不奪格外風騷當爐不避
丈夫英豪三拜得髓師資契交本無一物呵呵大笑
千七百則俱是權巧者椿公案了無可了逢場作戲
遇水安橋種種醜態也漁也樵國王水土四恩總報
遠近檀那福慧海潮本自具足難畫難描原同太虛
阿誰欠少臨濟門庭透三玄要後學初參討箇分曉
頑皮浪子也須急早別有岐路敗種芽蕉如斯將去
大非潦艸報參玄士衣盂禪繼何論遲早 
<other>十二時歌</other>
 半夜子夢裏無定止忽醒來慚愧無一事雞鳴丑鐘
鼓一齊吼眼瞇麻恐落他人後平旦寅不用窗前燈
捲起簾大家喫糊餅日出卯休向他人討莫動著一
任堂前草食時辰蝦蟆鼓眼睛活潑潑阿難問世尊
禺中已剔起眉毛是任追尋何曾有一字日南午看
看主中主影直端大蟲原是虎日映未盧陵米價貴
木楂羹只要嚼得碎晡時申八兩是半觔古家風寂
寞好愁人日入酉收拾子胡狗沒關欄蝦跳不出斗
黃昏戌見黑是何物難瞞他剔起光明燭人定亥衣
被一齊蓋赤條條何必觀自在 
<other>四威儀</other>
 山中行步步直到頂拄杖子惟是個中人 
 山中住不覺全體露好愁人幸有雲來護 
 山中坐蒲團經幾破提不起日月閒中過 
 山中臥一歸歸何處忽翻身從前俱登破 
<other>分燈</other>
<other>付靈耀淨慧</other>
 雙桂迻來個嫩枝射江山畔縛獅兒逢場遇著冤家
種驀鼻穿來報我知 
<other>付鼎足性靈</other>
 參遍諸方一古錐無人敢下毒鉗鎚金鼇逼得通身
汗虎穴魔宮任子揮 
<other>付象埜淨意</other>
 濟祖門庭覿面提贈條拄杖掃狐疑顛拈倒弄隨收
<pb n="341"/>
放直指鼻頭向下垂 
<other>付徹參通耷</other>
 入泥入水老婆心總為闍黎徹骨貧幸據撩天鼻孔
去飄來雙桂射兒孫 
<other>付自惺慶法</other>
 金鼇隊裏露家常曾識闍黎鋒太鋩付汝龜毛拂一
柄穿雲透月祝吾香 
<other>付千葉慶雲</other>
 五味場中得出來相逢一拶笑顏開千差路口齊關
斷匯入曹源達聖階 
<other>付歸一圓澄</other>
 三萬八千路直來紛紛差別念都灰巾瓶久待忘歸
住情盡圓明正眼開 
<other>付慈裔法衍</other>
 法幢久豎碧山東每躍魚龍懶驗功獨有闍黎騰踏
別臨機疾健續吾宗 
<other>付慈昆法玉</other>
 傳法傳心非本源無心無法本虛玄本來心法無傳
學付汝流通正脈傳 
<other>贊慈容老宿</other>
 行徑㲯毿語言莊粥浩氣逼人寧直不曲清輝時映
嘉陵江素影卻藏於隱珠呵呵我擬原是再來人非
僧非儒亦非佛 
（至嘉禾造錄入藏
　參學禪人慶登慶永仝理
　嗣法門人法衍法玉對清
　嘉禾信善倪爾繩等刊
康熙三十年八月中秋日）

不會禪師語錄卷第七終（嗣法門人慶雲識嘉興楞嚴藏經坊存板）

<sarticle><article>不會禪師語錄卷第八</article></sarticle>

參學門人馮述善陳搢楊章任之傑等編
<other>指禪說</other>
禪禪不屬天生地湧那堪東土西乾不屬師承學解
那堪滿肚狐涎不屬染淨修證那堪理路鑽研不屬
生滅取舍那堪迷減悟添不屬思量卜度那堪文字
語言不屬觀心靜坐那堪默照邪禪不屬語默機境
那堪著意忘緣不屬將心待悟那堪坐地上肩不屬
無心自玅那堪慶快悠然不屬死眉閉目那堪良馬
不鞭不屬大千沙界那堪內外中間不屬泥塑木雕
那堪色象莊嚴不屬安排造作那堪簸弄金錢不屬
五行拘繫那堪執坐方禪不屬頑皮鈍骨那堪棒喝
指端不屬四相諸相那堪人法不蠲不屬得少為足
那堪化城不前不屬靜極生妄那堪妄引妄連不屬
妄似浮木那堪逐妄長年不屬毀譽榮辱那堪花現
金蓮不屬是非辯論那堪機心還源不屬人天小果
那堪奇異為禪不屬住心內澄那堪抱石沉淵不屬
精進惺惺那堪急火油煎不屬十全稱意那堪五欲
為便不屬隨人起倒那堪自失真全不屬欣厭進退
那堪斷續成篇不屬喜怒哀樂那堪賣弄腥羶不屬
不用證據那堪認瓦作磚不屬自言無分那堪自棄
自遷不屬若存若亡那堪多費盤纏不屬凡聖階級
那堪擬議天懸不屬殘羹餿飯那堪巧語新尖不屬
名聞利養那堪有玷先賢不屬寂寂無記那堪古廟
爐邊不屬草衣木食那堪吸露昇仙不屬曠劫修因
那堪今日來年不屬死句活句那堪空劫已前不屬
私慾坐馳那堪養翼飛鑽不屬半夢半醒那堪古墓
翻磚不屬心隨境轉那堪身坐蒲團不屬念念遷流
那堪和不返旋不屬將心用心那堪藥載滿船不屬
死木土灰那堪水滴石穿不屬棄有著空那堪掘地
覓天不屬熱鬧門庭那堪堂前無草不屬剎那變滅
<pb n="342"/>
那堪紅絲不斷不屬記相似語那堪認影認響不屬
昏沉散亂那堪起念屏除不屬有知無知那堪有空
無空不屬心外有法那堪內有可得不屬求佛求法
那堪有漏有為不屬人天供養那堪神通異端不屬
自懷自足那堪心住無生不屬不忘己見那堪識情
滲漏不屬逐境不化那堪隨夢顛倒不屬依語生解
那堪隨照失宗不屬有佛可成那堪有眾生度不屬
意識領解那堪家親作祟不屬一物當情那堪法法
邪生不屬步步行有那堪口口談空不屬拖泥帶水
那堪機緣說破不屬思量測度那堪方寸魔繞不屬
著意紛飛那堪忘懷鬼窟不屬有形遮障那堪空墮
悄然不屬入定凝神那堪劫滿不墮不屬一念疑佛
那堪心生法生不屬智知不知那堪不息心源不屬
把捉不放那堪湛湛深坑不屬有物可比那堪本同
太虛不屬執淨解脫那堪執淨魔侵不屬廣談因果
那堪黃葉為金不屬執迷待悟那堪妄盡覺圓不屬
截斷此岸那堪別有西天不屬冤債罪福那堪罪福
不蠲不屬水邊林下那堪間隔山川不屬心懷無著
那堪起念搜旋不屬安閒愛樂那堪自在魔天不屬
能所能了那堪能是魔根不屬普賢行門那堪紙褁
麻纏不屬平常無事那堪死水龍眠不屬見聞覺知
那堪豎拂拈拳不屬善惡因果那堪舍妄求玄不屬
非難非易那堪直指單傳不屬凝心入定那堪冷灶
無煙不屬將心無心那堪暗合金仙不屬神通玅用
那堪狗尾續氈不屬舉處承當那堪影卸心田不屬
解悟為悟那堪意識引牽不屬陰陽福壽那堪帝釋
侍前不屬悟後懷悟那堪執悟悄然不屬不疑言句
那堪自合管絃不屬有迷有悟那堪二種成顛不屬
成住壞空那堪萬物同源不屬色空明暗那堪和會
粘連不屬似空合空那堪空合了然不屬離合聚散
那堪誰後誰先不屬藥病對治那堪執法萬千不屬
守一為正那堪醉臥花氈不屬情識起念那堪短偈
長篇不屬有為功用那堪接竹點天不屬鑿破混沌
那堪禪上安禪道云玄之又玄儒云仰高彌堅須臾
遍周沙界無物難比難宣禪禪不知是甚麼物卻又
隨類方圓禪禪世尊拈起金蓮飲光露齒破顏少林
九年面壁神光一臂不全南嶽故爾磨鏡普化半風
半顛斬貓正令太切百丈為人開田黃檗高聲喚轉
寒山拍手笑天布袋街頭立等石鞏箭不離弦臨濟
三玄三要曹洞君臣正偏龍潭吹滅紙燭華亭入水
覆船禪看這一夥窮煎餓炒絕情漢子生擒活捉慣
穿水月撈摝空花不容之乎也者只教個個零零落
落無依無靠無佛無魔無去無住衣穿屋破躲避不
及獨露頂門教云法身無為不墮諸數玅性圓明離
諸名相所謂離心意識參出凡聖路學破山和尚偈
云打的不是坐參的不是禪快活日子不過逐日思
想成顛此偈亦似堯風舜日太平無事其毒害更深
且道利害在甚麼處咦寒猿夜哭巫山月斷腸何必
再三聲。
<other>和牧牛頌</other>
<other>入山尋牛</other>
 奇松怪石幾千層一向拋離今復尋峭壁懸崖真可
長滿林荊棘虎狼聲 
<other>初未見跡</other>
 頻頻舉步恁麼行拄杖頭邊通個津水綠山遙無別
路相逢只在野花村 
<other>摩挲捉獲</other>
 覿面分明是個牛輕輕呼喚不回頭慢把鞭繩驀地
擲咆哮忿怒一時收 
<other>得牛調治</other>
 牧童晝夜費心勤草料均調意更親密密綿綿無間
斷鞭繩猶在手中停 
<other>牧牛馴伏</other>
<pb n="343"/>
 山悠悠處水悠悠放去收來得自由林下牧童猶未
歇牛兒不用鼻繩頭 
<other>騎牛歸家</other>
 頻吹鐵笛梵音弘牛背牧童喜氣濃拍拍相隨能幾
識歸家步步樂無窮 
<other>忘牛存人</other>
 忘牛處處任流通人住空山體亦窮法法從來無法
法了無一法自玲瓏 
<other>人牛俱忘</other>
 物我俱忘空合空量周沙界盡和融清風一片無拘
束不記東西南北中 
<other>返本還源</other>
 無形無跡體還圓湛湛凝然宇宙間萬億須彌長作
伴一輪紅日照玄關 
<other>入廛垂手</other>
 春光處處設祗園柳巷花街大覺仙總為婆心傾法
乳顛拈倒弄到驢年 
<other>三毒頌</other>
 無端放浪莫遮攔淹殺先天何日乾秖看貪從何處
起沸湯爐炭化金蓮 
 舍宅焚燒一念嗔昏昏黑暗昧天真修羅隊裡翻筋
斗無價寶珠幾復明 
 一上不立分三個長年癡醉自網羅衣中寶劍猛提
取重重關鎖當時灰 
<other>雜偈</other>
<other>總戎聖業陳公呈法衣</other>
 大將來呈補碎雲冤冤殺縛個兒孫莊嚴有相歸無
相裕後光前破暗燈 
<other>辭射蓬兩郡紳衿檀越</other>
 法幢久樹在郪江草料頻添不二場縱轉渡頭猶未
歇檀那福慧自悠長 
<other>示戒子悟徹</other>
 依師教訓莫因循百煉方堪神鬼欽眼耳若隨身色
染八寒八熱是家親 
 正眼圓明是戒根重重關鎖指迷津披持盡屬兒孫
事祖父從來不離身 
 愛網籠中飛出奇何緣慶幸得便宜想伊全仗東風
力粉骨難酬大護持 
 鐵石冰心志貴堅檀那九族仗生天有時識破無持
犯萬億乾坤一串穿 
<other>示靜一戒徒</other>
 戒行如孀定慧基無持無犯是真持恒持自徹虛玄
玅久侍巾瓶自有時 
<other>示慧惺戒徒</other>
 有持有犯戒珠虧無持無犯戒珠輝未到懸崖雙撒
手干戈戰罷是誰非 
<other>示圓善戒徒</other>
 袈裟不是等閒衣越聖超凡出網梯不信師言空剃
髮三途都是悔修遲 
<other>示續祖戒徒</other>
 家賊難防家賊勾七擒七縱沒蹤由返觀賊是家中
寶戒性圓明豈屬修 
<other>春日示徒孫偈道忱道愷道恆</other>
 春日晴和物物芳莫教虛度個時光杜鵑枝上聲聲
語反聽情忘達本鄉 
<other>師七十自勉</other>
 浮生七十寄山河自覺疏狂錯過多返看世間伶俐
客自輕自賤更癡磨 
<other>任正宗祈嗣菊月生子寄名圓麒圓麟圓澤</other>
 這個兒童也異常上元祈保菊來芳麒麟山送麒麟
子道一生生覆育昌 
<other>蓬溪文學楊大來送子寄名圓祥</other>
 赤城鳳子寄麒麟佛照三多化育增後不久留桃浪
<pb n="344"/>
客聯登科甲報君親 
<other>示徒圓通證一</other>
 辭親割愛越塵輪妄歇情忘本現成不做一回新斬
斷又來行了又來行 
 出家學道行為先五欲場中休去緣動靜忙閒開正
眼不生一念證通圓 
 英年入道莫偷閒不住福田道自玄多少化城高枕
客幾人超出色空天 
<other>為千葉吾徒拈二偈</other>
 慶雲遍覆大千葉是葉枝枝撐著月雲月無心運化
空吾徒堪舉驗賢哲 
 一國花乘一釋迦大千世界一塵沙明明獨耀陰陽
外凡聖同源一葉花 
<other>山居</other>
 久寄溪山伴白雲偶來塵世暫為賓同鄉問我還源
玅喫飯穿衣屙屎人 
 形枯鶴髮將還沌萬物俱忘醭滿脣莫怒野人違律
法恩施德胤公侯門 
<other>為吾徒圓泰</other>
 沙彌定有前因來勤侍巾瓶莫賣呆眼耳莫隨財色
轉法門孤迥看英材 
<other>示真慧戒徒</other>
 戒是根基行是墻時時把隘緊提防挺身殺盡狼煙
息衣甲銷同不夜光 
<other>示慈參戒徒</other>
 三毒銷鎔體自然何須善惡兩頭擔因何不重形山
寶取舍無端住福田 
<other>示慈昆戒徒</other>
 戒性圓明破暗燈不迷焉得有貪嗔若能念念常觀
照堪與波離把臂行 
<other>示志一戒徒</other>
 戒是根基行是墻是誰披鎧治誰狂干戈戰罷忘功
用白日青天賊獻贓 
<other>示不愚戒徒</other>
 身心俱戒戒非身心戒俱忘越太清世界只因情愛
有都來依樣息貪嗔 
<other>示蓮明戒徒</other>
 勤修戒定快超群去妄求真猶屬塵不住色空忘染
靜方堪弘法報冤親 
<other>示道忱</other>
 三毒銷鎔少放參自然五欲不相關挺身立個超群
志雙桂飄香望子擔 
<other>示道愷</other>
 盡虛空是福田衣遍界當人個坐具歷歷孤明超象
外菩提無樹強除枝 
<other>示道恆</other>
 者個沙彌氣骨強逢緣遇境要羞藏腳跟蹋斷五雲
線異日回龍遍界香 
<other>示圓聰</other>
 者小沙彌也異常辭親割愛禮空王勤修三學依師
訓普報冤親極樂鄉 
<other>總示</other>
 戒行如孀猶執礙不持盡屬魔軍界觸塵不被根塵
轉兔角本無增減壞 
<other>為常光脫白</other>
 雲關蹋碎去當時一曲高歌助子機常憶叢林如護
目管教祿位與天齊且道出林一句有何祥瑞秋鴈
一聲迥天空萬里青 
 來寄叢林父有言九泉無慮子長年超群具有攀雲
勢忠孝時懷遇墨仙萬里雲收天界淨海心無浪月
孤圓諄諄教戒無餘事清白傳家代代賢 
<other>弔慧曇法姪</other>
 慧燈轉照六窗寒還借了明隨類安無住優曇能破
<pb n="345"/>
暗金烏猶出水雲關 
 大千世界曇花裏萬象森羅慧育成玅體虛玄空染
礙塵塵剎剎露全真 
<other>訪天台法兄凝和尚</other>
 同源共乳飽先騰善識群機巧為人弟望阿兄吹一
笛方堪水草寄浮身 
<other>筧水</other>
 暗通一竅效何靈半澤群萌半滌塵運用四時恆不
間還源動定本無心 
<other>為幻融法姪</other>
 出水騰龍躍五天潺潺幽韻別人間都來玩賞渾如
醉得意忘歸樂道仙 
<other>自如大德壽</other>
 兀坐孤峰忘歲月下方忽報碧桃開剔眉試看松筠
皤引得群仙駕鶴來 
<other>為象埜吾徒建法堂</other>
 小院重輝勝五天龍回時過水雲瞻黃梅遞代真消
息堪與吾徒驗正遍 
<other>為圓宗常松脫白</other>
 袈裟數載覆魚龍今化飛騰萬里鵬清白傳家千古
秀擔泉帶月續流通 
 子依僧像寄空門撥轉雲關祟不侵此去文星光映
壁聯登獨耀勢超群忠孝全時弘祖道多生慶幸莫
因循 
<other>為常生寄名</other>
 來寄空門越險津袈裟角裏覆常生海心無浪三多
秀拄杖頭邊不老春 
<other>護法殿</other>
 護小沙彌如待賓他年一念護叢林雲關撥散文星
耀忠孝傳家世代榮老大梢公休瞬眼金鰲殿閣更
重新 
<other>為智波禪人示二偈</other>
 上下四維不住蹤有何南北與西東猛然踏轉沉潭
月義斷情忘萬象空  智波波含火智火火含波若
識和合體佛常在此過 
<other>示通鑒沙彌</other>
 小小沙彌具大機侍師切莫厭勞疲有時堪續傳家
子緊把靈根善護持 
<other>示如善行者懺罪</other>
 如善善如如亦忘幻漚原是佛家鄉猛然識得東風
面罪福消同過電忙 
<other>示圓澄號歸一</other>
 圓澄取號名歸一煩惱場中貴暗識不記春秋暑與
寒渾忘一笑知端的 
<other>示常見行者</other>
 常見見無見常知知無知非見非不見非住亦非離 
<other>示圓相</other>
 圓相無形天地先古今應化化無邊時人不解無形
玅還向無中識本源 
<other>弔湛虛禪人</other>
 生亦如兮死亦如如如之外盡皆虛明明獨耀陰陽
外應化隨方不住拘 
<other>為圓海脫白</other>
 佛光主照十餘秋覆育三多任自遊今日空門留不
住青雲得路占鰲頭 
<other>毛相公脫白（諱）飛鵬</other>
 來寄空門翼養成去登雲路定超群好將忠孝傳家
國祖脈流輝遞代榮 
<other>贊本源法兄和尚</other>
 者漢舌頭無骨先拈黃葉止哭貧者直示衣珠富者
不許住足分毫不肯放過踏翻凡聖窠窟活逼拈牛
下兒人天偏肯推出住則如蜂護王行似戰兵擁纛
生平不梳粧釵釧鎔一物西溪一派長充盈四海毒 
<pb n="346"/>
<other>贊大鑑老宿</other>
 無功受祿個老叟踢翻雙桂只一口閒敲貝葉似風
翻動靜面南看北斗世外乾坤渾坐忘騰騰兀兀破
空有顛拈倒弄似兒童不知塵世多花柳這樣絕學
隱山流轉身定是揚家醜 
<other>寄住山行者洞徹</other>
 踏斷腳根五色線何妨城市與溪山不能直下超玄
鎖處處浮花礙眼關 
<other>和凝法兄韻</other>
 浮生雖寄別人間笑指虛玄有甚拈一段家常公漏
洩目前惟對五雲煙 
<other>示圓星小沙彌二偈</other>
 者小沙彌世裔來圓明星耀越塵埃巾瓶久侍全機
化格外令人夢眼開 
 截斷情關愛鎖來豈同點額逐空回陰陽難束忘家
客普報雙親入聖才 
<other>病中有感</other>
 一輪花甲患咽喉把住關頭氣不周惟有太虛難掩
塞風雲忽散月當秋 
<other>避兵感懷</other>
 空寄山河剛六十法門無補狼煙逼悶來也憶舊陀
天又覺娑婆願未息 
 瘦骨如鋼鑄鶴翁懶登曲彔效頑童眼前多少閒題
目對境猶如過樹風 
<other>七九作</other>
 假借形囊試幾番皺痕凸凹覺㲯毿火風聚散無增
減還借了明正眼看 
<other>因事有感</other>
 臭屍何必衣衾棺拋散山河將各還舍利縱明猶屬
幻不煩窣堵在人間 
<other>寄大鑑老宿</other>
 飽餐雙桂老鄉尊久處林泉毒更深遠地歸來如埜
客旁敲正打念伶俜 
<other>師六十四偈</other>
 年來八八通身懶過目如風念念灰試看有為無盡
日玄機豈用巧安排 
<other>佛成道日</other>
 雪山子夜見明星一段風流畫不成世出世間俱照
破是誰眼裏少瞳仁 
<other>為幼姪重陽</other>
 重陽來到碧山頭一片婆心為子留詩對叮嚀千萬
遍十年之後向誰儔 
<other>生員任璽送子寄名圓胤</other>
 子寄空門仗碧山風塵削淨躍雲關他年忠孝傳家
後盡性明心一樣擔 
<other>為三書陳文學分燈</other>
 就中消息念三書晉接機投志不孤釋氏孔門今兩
得芳名萬古作規模 
<other>為波轉法姪</other>
 終年學道志超群貴在時時近至人蹋轉波中星月
迥大千沙界一閒身 
<other>為端倪法姪</other>
 龍印山頭養翼全魔宮虎穴任流傳無邊剎海張猊
座倒弄顛拈越正遍 
<other>為可憨法侄</other>
 龍印山池一脈揚憨公吸去換人腸巾瓶久待全機
喪罵盡諸方孰可量 
<other>弔象埜門人</other>
 六九年來萬象中龍迴野鶴五雲封忽聞轉釣爐煙
泠苦我勞勞白髮空 
<other>為天猊法姪</other>
 龍印山頭無別路教人絕學越迷悟大千世界一微
塵只責兒孫赤腳步 
<pb n="347"/>
<other>為三鳳送子寄名圓星圓常圓明</other>
 儒童投寄碧山高次第翔來寄祖祧盡性修真無二
道蓮生鳳子滿於巢 

（施資眾善楊春溥楊氏男圓祖
　僧無礙本
　雲南武定府信士姚加爵
　三木橋信女蘇門王氏男珩珍珂琬
楊國隆楊氏　至嘉禾造錄入藏
　參學禪人慶登慶永仝理
　嗣法門人法衍法玉對清
　嘉禾信善倪爾繩等刊
康熙三十年八月中秋日嗣法門人慶
雲識　板存楞嚴藏經坊流通）

不會禪師語錄卷第八（終）

<sarticle><article>不會禪師語錄卷第九</article></sarticle>

法孫海澄海映海定仝編
雜偈
<other>坐禪偈</other>
 坐禪越世最希奇誰放身心閒片時萬象居然因念
有尋常莫教閻羅知 
 坐禪切勿厭皮囊滿耳如來滿眼光曠大劫來為外
護家無小使不成行 
 坐禪豈是死枯樁大韛紅爐煆幾場佛祖位中收不
住魔宮虎穴任鋒鋩 
 坐禪惟忌論有無令色巧言何自辜問著扶桑多少
路口銜匾檐眼生膜 
 坐禪切忌習詩文雜毒難除轉不親生死若將學問
了達磨一派是狐精 
 坐禪切莫取心空若取心空更不空除色取空亦是
病色空俱泯古家風 
 坐禪守一絕多方萬行無非小歇場滾浪波中劈不
散鬼神難覷佛難量 
 坐禪只貴起疑情獨戰能衝百萬營定國空王莫妄
動僧祗不歷自清平 
 坐禪毫不隔途程求佛求仙喪本真擬議思量魔黨
縛無心又恐黑雲侵 
 坐禪求靜厭塵喧恰似狂獮入果園若識本然無取
捨乾坤盡在一毛尖 
 坐禪不立坐禪工那管情忘心境空凡聖兩途俱蕩
盡千江萬派自朝東 
 坐禪直坐盡窮底設若依稀隔萬里拿住驪龍照海
珠丈夫豈被識神使 
 坐禪本為了生死故紙莫尋還扣己萬仞峰頭獨步
行現前佛法腳跟底 
 坐禪何定四威儀倒海翻天莫放逸動靜了然中不
立鑊湯爐炭任施為 
 坐禪莫染五味禪小果人天福報緣瞠起一雙清白
眼可憐不薦待驢年 
<other>贈湛虛老宿</other>
 楞伽讀罷喜高眠不效古人撐破船忽遇知音來接
拍齊吹玉管樂餘閒 
<other>贈越中剞劂居士</other>
 一片模糊仗汝莊毒流中夏換人腸從今笑破諸方
口漏洩春光也著忙 
<other>瞰海示漢章禪者</other>
 萬派歸源升上方幾回聚散透陰陽百千香海無邊
闊盡在當人一竅藏 
<other>聖節拈香</other>
 常應皇宮現帝身虛空為體物為鄰人人共祝堯天
<pb n="348"/>
壽萬國來朝萬歲君 
<other>臘八拈香</other>
 無端狼藉雪山頭驚起梅開笑不休若識明星射眼
處家園破散步騎牛 
<other>為不二禪契</other>
 古路迢迢自坦夷耕雲種玉好提撕猛然蹋著無生
路不二門中看是誰 
<other>為淨念禪人行腳</other>
 行腳虛＆unrec;草鞋錢不如隨處隱山巔想是個中無消
息白雲窩裡對蒼天 
<other>辭本師</other>
 多年養翼仗叢林自愧何堪直指心折桂去挑潭底
月時燒柏子意深深 
<other>登赤城飛雲樓示葦航禪者</other>
 巍峨飛閣碧雲擎獨壯人文在赤城寄語四來高上
士上頭一步好行行 
<other>登飛雲樓示常松行者</other>
 挂月凌空紫氣分巽峰垂秀襯青雲閣中書劍增光
彩定見龍飛勢不群 
<other>為湛白監司</other>
 白頭老衲貌熙然歷閱滄桑幾歲年不問春風明出
入冰霜烈志得心堅 
<other>為見空監院</other>
 自憾疏慵越世情大都投老欲身輕孩心古貌如公
少擔荷叢林五百僧 
<other>贈君貺羅春元</other>
 名士分燈格外才能含萬有在公培丹丘鳳翥文明
日蘭桂芬芳自降來 
<other>圓宗寄名</other>
 既作沙彌半是賓關頭已過便抽身巾缾更有人來
侍後作孔門柱一根 
<other>乘六何文學送子寄名</other>
 關煞全消祟不侵杖頭撥散幾愁雲只將忠孝傳家
業常憶叢林如憶親 
<other>送含章弟秋闈</other>
 滿懷珠玉映星光此步青雲特異常筆走龍蛇驚海
嶽高攀丹桂報秋香 
<other>壽澤寰劉文學</other>
 樓臺風引碧桃香萬物獻來自有長價重乾坤那一
粒請公細嚼始承當 
<other>秋日懷風竇兄</other>
 昔時同作飄蓬客因接水雲各一方想是婆心都未
歇羞慚已帶鬢頭霜 
<other>秋日懷（智白無盡）二禪兄</other>
 秋深無處不蕭條每恨雲關客路遙黃葉盡隨流水
去朝朝幾望四來橋 
<other>初度示清湛侍者</other>
 天命之年似木兒形藏破碎已多時龜毛豈屬人增
減今古何嘗有合離 
<other>挂板</other>
 人天耳目叢林號令震威一喝云萬別千差一搥打
正 
<other>示眾新戒</other>
 戒行精勤助道基絲毫傾動墮污池情忘物化何持
犯做個敲枷打鎖兒 
<other>為普庵燦微大師</other>
 林疏葉脫滿山窗適餽兼金益我囊無數秋光誰撿
點孤清月下始難忘 
<other>為文孩何居士</other>
 悠然不昧根基久德備溫恭全體彰數載優培多夙
願靈山想是亦同光 
<other>為堂兄楊茂高持經</other>
 手敲魚磬口呻吟動靜閒忙本現成若識滿腔流不
<pb n="349"/>
盡生天生地一函經 
<other>為維純楊居士</other>
 旅泊寰中悟此身重光世裔纍於塵不因時共山僧
話誰見三生是一人 
<other>示歸一禪人</other>
 佛祖門庭無別奇清虛恬淡養獅兒爪牙自有騰霄
日兩兩三三罵我時 
<other>為憨石禪人</other>
 三臺有石五雲封納盡山河勢不同何似共吹無孔
笛顛拈兔角笑長空 
<other>因事偶占</other>
 見頂見眉能幾知律陀不是瞎波斯誠然辯得煤中
墨堪與人天作導師 
 若將紙墨當宗風違背拈花一笑中凡所作為俱是
病似磨五彩畫虛空 
<other>示莊嚴僧</other>
 有成有壞假因緣難畫難描實本錢法法無中生巧
玅有無頓盡是先天 
<other>斫神樹示瑞還王居士</other>
 若神若鬼埜怪山精三寶叢林借你扶撐般若靈苗
從此發大千何處不揮騰 
<other>為退齋楊文學</other>
 讀書何用集秋螢孔孟心傳格外明筆底文章光射
斗幽蘭香噴溢家庭 
<other>除夕挂真示光祐行者</other>
 去年除夕對機緣今歲師歸別一天炮竹聲聲猶在
耳空留雨露落人間 
<other>示雪曉禪人</other>
 學道雖多性燥少多貪玄玅生憂惱前期昨日與今
朝是誰起滅誰昏曉 
<other>示雪朗禪人</other>
 中年學道盡力提事事相忘與佛齊勿謂故鄉空寂
寞纖毫喪失鬼神知 
<other>示王居士</other>
 幾經霜鬢為誰忙甘把家珍拋異鄉盡力掀翻陳夢
影須臾莫負古今王 
<other>示射邑眾居士</other>
 取個法名種個因若知祖意甚為僧黃金自有黃金
價不厭時來打葛藤 
<other>示涅槃堂僧</other>
 林枯鳥散別家風玅體全彰有甚蹤一切有為無著
處還鄉直路任流通擺壞猶如離桎梏癡人愛惜反
為凶 
<other>居山有感</other>
 深山處處有蹄輪不信桃源可避秦只為住山鹽米
少思量掉背入風塵 
<other>登招寶山示隱岫禪者</other>
 半蹋海門半透霄潮音日夜吼山腰秪教個個耳根
露大士從來玅用高 
（參學禪人慶登慶永仝理
　嗣法門人法衍法玉對
　嗣法門人慶雲識
　倪爾繩等刊
　嘉禾楞嚴寺經坊藏坊）
不會禪師語錄卷第九（終）

<sarticle><article>不會禪師語錄卷第十</article></sarticle>
門人圓勳圓慧圓齡圓福編
雜偈
<other>頌臨濟四喝示月春禪人</other>
 一喝金剛王寶劍空華陽燄一齊斷山河世界碎微
塵明眼衲僧見不見 
 一喝金毛獅子威藏形無路喪魂飛通身白汗難迴
<pb n="350"/>
避鐵樹花開第一枝 
 一喝探竿是影艸方圓尺寸自分曉是金是玉須經
火賓主相逢價不饒 
 一喝不作一喝用一喝古今誰不共一喝秋風遍界
涼一喝主賓全體用 
<other>過潼關示眾居士</other>
 腳跟點破關頭西迥脫靈華杲日機展翅金鵬千萬
里癡人猶聽籠中雞 
<other>和羅春元韻</other>
 竹簾高捲共雲眠葉落花開孰記年獨看晴嵐經不
變休將言說當三玄 
<other>登棲樂山示通圓禪者</other>
 龍踞頂池仙硐峰群星高拱照文宗處身不落迷途
裏留與山家日面東 
<other>登黃鶴樓示道法禪者</other>
 鶴樓嶄立大江頭萬傾狂瀾送客舟幾變滄桑名不
異氣吞霄漢孰同儔 
<other>過西橋示天輪禪者</other>
 誰將石接上雲臺越過龍門去復來潑浪煙霞能把
定令人長不染泥灰 
<other>下棋羅漢示隱修禪者</other>
 棋逢敵手興難收格外玄機笑不休動則滿盤俱是
錯世人看破也同流 
<other>寄友</other>
 竇兄中毒已多時長困茅蘆何自施若展錦江翻大
浪鳳凰原接鳳凰兒 
<other>入院</other>
 河山蹋遍幾經秋清果幽玄一笑收吞吐渾忘輝宇
宙拈來隨處任風流 
 放下蒲團即便休且將竿線挂雲樓爪牙俱伏難藏
志豈負金鱗逐浪游 
<other>登天童太白峰示自聞禪者</other>
 海南岸湧古靈峰頂有池龍月在中收盡水雲仍放
去流通八面若雷轟 
<other>示李門信女</other>
 香飛兩度到囊中山舍疏慵不記功施受渾忘真供
養長空無口笑春風 
<other>示得成沙彌</other>
 氣骨可堪漸用功巾缾勤侍自兒童他時偷得金鼇
去到處逢人罵祖翁 
<other>示通友行者</other>
 看者兒童氣骨清境緣順逆要虛心黃梅一段真消
息行者親提耀古今 
<other>登南京舍利寶塔示道性禪者</other>
 日月旋腰傍碧虛煥然閃爍五雲依層層蕩漾開人
眼舍利遙光壯福基 
<other>為靈耀首座</other>
 既擔重任在林泉釣盡江波始放閒贓物驗來酬祖
意開言動靜合先天 
<other>登金山第一泉示一幻侍者</other>
 孤峰卓立大江心石湧香泉暢入神十八高賢曾徹
此等閒酌滴也身輕 
<other>為象埜禪人</other>
 鼻祖單拈向上機人天小果弄華枝一刀殺盡十方
佛纔是闍黎歇手時 
<other>遊西湖示一默禪者</other>
 名湖一望勢溶溶翠柳橫橋鎖梵宮艷曲歌謳爭喚
賞幾人失卻眼中瞳 
<other>為徹參維那</other>
 金剛寶劍從君弄殺活分明覿面提若不吹開遮眼
翳臨機猶恐隔雲泥 
<other>為鼎足知客</other>
 幾年個事挂心懷一遇知音眼放開贈汝竹冠遮宇
<pb n="351"/>
宙逢場作戲報吾儕 
<other>為若石書記</other>
 龜毛任與千觔擔從上親拈換骨方盡力掀翻西水
浪放盈四海五湖忙 
<other>為自惺禪人</other>
 春時寄與那枝果刻刻提撕緊護鎖不屬陰陽劫外
香三災大壞要他躲 
<other>為映梅禪人</other>
 法門糟粕莫偷閒嘗憶古人撐破船養得通身俱是
力佛魔齊驗透三玄 
<other>為我心禪人</other>
 參禪秖貴喪家貧又要時時見好人拚命直衝情境
斷嶺南衣缽許誰爭 
<other>為月春侍者</other>
 獅子窟中獅子兒莫隨異學外支離法門望爾如星
月因甚莊憨閒過時 
<other>示果定禪者</other>
 頭角玲瓏休外流世緣截斷且尋牛雖然只在根塵
裏十二時中好放收 
<other>為雪嶺監院</other>
 老來世事念都灰一任闍黎去剪裁不是偷安閒過
日光陰有限放誰來 
<other>為雪映侍者</other>
 入水入泥弄眼睛手提肝膽向人傾話頭活潑如絃
直貴要時時達本真 
<other>示發登袁居士</other>
 法幢久豎射江邊艸料頻添已數年舉動令人開夢
眼火中鼻孔自撩天 
<other>示發輪袁居士</other>
 獨有吾宗最上乘靈苗不昧始超群千般巧設人天
果入火方知是假銀 
<other>示孔昭陳居士</other>
 瞎驢蹋破水中天翻轉面皮惺舊顏瞠起一雙青白
眼張公喫酒李公顛 
<other>示發洪張善信</other>
 在家學道莫遲疑念念如同救火時木盡煙消猶不
放方纔是個克家兒 
<other>為法門老宿</other>
 久住山窩未種緣今朝來掃葛藤篇棒風喝月家常
事看破家常不值錢 
<other>值大劫有感</other>
 飛馬槍旗不忍看同根半落鬼門關愁魂秖解懷家
土獨有烏藤邁遠山 
 亂鋒刃上翻筋斗烈火光中跳幾回不是山僧身眼
疾寇王亦效罽賓才 
 山河大壞幾能存默識空門別有尊曠劫恩波何以
報單單扶起破沙盆 
 大劫臨頭各有因同群喫肉殺同親乾坤合目君臣
隱鐵石人聞也斷魂 
 戎裝個個似天神我亦㲯毿不認真可惜千期猶未
滿沙場添得一堆塵 
<other>為明我禪人</other>
 天姿挺秀快超群自古燈傳絕世情不做一回腦後
看難將祖脈繼兒孫 
<other>為問我禪人</other>
 每把肝腸倒腹傾闍黎何故自沉吟龜毛截斷人天
路直蹋毗盧頂上行 
<other>法派</other>
 通圓行果覺海弘昌悟宗真了祖印聯芳智慧普照
正脈常光 
<other>山居</other>
 移松幾樹就春栽瀑布慇勤日夜回埜鶴高吟群鳥
靜山童微笑百花開頻推竹戶隨雲去深築瑤池待
<pb n="352"/>
月來秖恐時人作境會許多幽韻若安排 
 白髮鬖鬖兩鬢生年來懶向別峰行倦眠竹榻忘賓
主兀坐茅齋少送迎鶴唳長空驚幻夢心灰世外識
虛名葛藤一任兒孫事不向街頭弄俗情 
 茅舍無門竹數竿兩輪來往作燈看青山疊疊青山
鎖綠水滔滔綠水關啼鳥日從花樹繞狂猿時向果
藤攀眼前儘有通玄要愛網籠中幾復還 
 參遍天涯樂隱山回頭覷破是非關任他滄海飛雲
變無事於心月映潭 
 麒麟高拱漢時龍普澤人間盡孝忠此處煙塵飛不
到腰旋日月過西東 
 自覺疏虞遠市廛行藏粗笨絕言詮無聲無臭超群
象動靜何常不現前 
 山居何幸兩相忘不住虛玄古道場取舍纔興魔黨
縳長年混入五行忙 
 大千沙界個茅廬極目寥寥四壁虛萬別千差元一
氣只因情妄有多途 
 清淨本然無點滴忽生一念有山河山河即是當人
眼運化猶如月映波 
 為愛青山執個我偏逢狹路來同夥歌亭舞罷各還
源無住無還是甚麼 
 誰識無形著幻衫陰陽難定那三三坐忘歲月知多
少始信須彌一芥含 
 參遍天涯三十春歸來中毒向誰傾葛藤幸有諸方
打獨坐高峰對月明 
 天堂地獄忘欣厭虎穴魔宮似住山淨穢不分塵自
遠龜毛拂挂火風庵 
 群機驗罷隱溪山蹤跡那容凡聖參可憾彩雲垂不
散尋香逐臭問三三 
<other>巫山十二峰名曰望霞翠屏朝霞松巒集仙聚
鶴淨壇起雲上昇飛鳳登龍聖泉總聯二偈</other>
 屹立望霞壯蜀川翠屏杳杳勢虛玄朝霞光耀松巒
頂暮集仙乘聚鶴天日照淨壇狐跡隱風吹巫峽起
雲巔上昇飛鳳人難見亙古登龍對聖泉 
<other>絕句題十二峰</other>
 各踞吞霄意氣雄分明不放水流東煙霞歷盡磨今
古喚作人間十二峰 
<other>秋夜鴈度</other>
 孤燈黯黯鴈聲過合眼難眠盡夜歌動怯金風催白
髮閒同秋月映青波啟簾滴露談心少聽樹鳴蟬愁
思多暮景桑榆堪自羨誰憐四序易蹉跎 
<other>返照</other>
 年來八八忘功用虎穴魔宮隨類安淨穢兩途俱蕩
盡天池一滴不同潺 
<other>四季</other>
 春風吹醒樹棲鴉舉目山河盡放花莫道野人無好
供誰能先我喫新茶 
 火雲影裏自清涼利鎖情關在下方山果每同猿鳥
摘誰分物類有餘糧 
 秋飄葉落雁飛忙漸漸寒風撲面涼遠望亂峰筋骨
露石人於此也郎當 
 層層飛玉鎖山房一個乾坤幾樣莊此際常年無熱
惱地爐松火夜生光 
<other>船居</other>
 一葉輕輕綠水飄煙霞影裏伴君搖幾經大浪挨身
入獨釣金鱗信手招鴻雁徹驚飛夾岸青山疾過截
江橈舟人好看前灘石且把牢繩繫柳橋 
 四面推窗看遠山隨流不動樂餘閒放行自有風帆
力把住何須櫓柁板泊岸幾親沙上雁落蓬每共柳
堤鷳水天一色渾無意廓爾孤明孰用關 
<other>行夜船</other>
 昨夜海潮逆送舟天明依舊向東流龍王別我三千
里且繫蘆灣古渡頭 
<pb n="353"/>
<other>芸窗獨坐</other>
 自覺形枯事幾朝也曾山水樂漁樵法堂有艸風雲
聚拄杖無塵鬼魅遙百鳥啣花誰不喜一腔餿飯幾
能消非關祖道門難入因守清貧賣死貓 
<other>為伯兄寂和尚方丈落成</other>
 方丈初投意氣親明窗淨几暢余情千枝青桂垂書
黛萬葉黃楊鎖殿陰訪舊盡成鮐背客迎新都是少
年人吾兄何幸多矍鑠快我揚揚遶去旌 
<other>春遊</other>
 煦日晴空語燕忙偕行三五度梅墻綠妍芳艸含新
吐紅麗蒼枝已奮揚有意黃鸝聲碎囀無心玉筍露
莖槍古今多少翫華客獨許靈雲濫醉傷 
<other>自慰</other>
 五十春秋彈指過目前惟見舊山河今時把杖通津
少往古葛藤礙路多滿地黃花隨蝶舞一天紅日任
雲梭無生曲子誰堪和獨放長竿釣盡波 
<other>哭本師</other>
 深遭鈍置始難忘益我勞勞幾度傷雙桂鑪錘猶未
冷一竿鉤線又移方風飄花落驚愁面淚滴谿流遶
斷腸霧重埋光魔族喜抬眸日已上扶桑 
<other>哭壽山法兄</other>
 初攀雙桂是難兄豈料星移法社空佛祖鉗錘今寂
寞人天號令幾撐洪黃華帶雨含新淚綠艸披霜掩
舊叢幸有玄公能善繼流芳千古振家風 
<other>為自如靜主除靈封塔</other>
來時無背面去亦無形蹤者樣古家風如何下手除
達磨對不識迦葉雙拳護以杖打○相云清風明月
暫為鄰鳥語花香全體露震威一喝云封。
<other>為見空監院封塔</other>
金剛體骨本如如萬億須彌是舊廬日月為門開又
閣定中那管幾榮枯所以心同虛空界示等虛空法
證得虛空時無是無非法。
<other>為壽山法兄起龕</other>
喝一喝云卜得一穴吉祥地新脩窣堵金霞聚紫微
高照正當時四面埜狐俱遠避龍虎相交不算奇獨
喜彩雲垂空繫適纔分付主山神密護法兄安穩侍
入塔沒蹤蹤處莫藏身松風為友月為鄰是聖是凡
覷不見明明日午打三更古殿雖殘雲不老撐天拄
地意含春。
<other>為玄樞法姪起龕</other>
師云一向和泥合水忽爾收竿罷釣此方世緣已畢
正好轉身移步以杖擊龕云盡行帶出各還本處。
舉火云來時無鼻口去亦無榮枯麤中顯細細中顯
麤無中現有有復還無有無不立無染無汙擲下火
炬云火光爍破太虛空在聖在凡無拘屬。
轉龕師一喝以杖擊龕云當陽請出那伽定帶露披
風提正印睹史陀天任自由隨流把住無星秤展翼
飛鵬勢力充是佛是魔俱蕩盡。
<other>入塔</other>
金霞垂蓋兮流泉作琴古柏參天兮棲鶴常吟四山
迥秀兮各吐風雲不出不入兮日月為門得大自在
兮處世超群安然不動兮拄杖一莖且道作麼生是
大定家風以杖撥靈骨云正體從來覷不見無縫塔
鎖萬年春封。
<other>為雪嶺行者入塔</other>
忽爾雲埋雪裏月誰知塵淨體無蹤不是雲埋不是
月明明獨耀空還空。
<other>為亡兄茂高起棺</other>
溪山何處不容身偶爾吾兄帶月行今既特來還共
聚蓮花先綻一枝春渡水穿雲腳不染履險蹈危任
縱橫此去隨方真快樂本無出入本無痕。
<other>為陸夫人起棺</other>
師舉杖一喝云來不入門去不出戶丹鳳翀霄沒形
<pb n="354"/>
蹤曠大劫來原無住以杖畫○相云清風明月暫為
鄰戶戶門通長安路復舉棺云雨催樵子還家風送
漁舟到岸。
<other>為陸夫人舉火</other>
師舉火炬云水火焰中浴無垢雲霞影裏透雲霞緊
收紅爐一點雪大千沙界作生涯分明不是無情物
春來處處看梅花且道有何憑據落霞與孤鶩齊飛
秋水共長天一色。
<other>為靜一起龕</other>
 背後空山有吉地通身泥水盡擔去火光影裏各還
源一切凶星急走避 
<other>為金色侍者舉龕</other>
 來時無鼻口去時無面目打個翻筋斗亦似翀霄鶴
者回道力全蹋斷紅線索 
<other>示涅槃堂病僧二偈</other>
 四大將消未到時許多雲霧待為衣乾坤難定無家
客原是虛玄空性兒 
 八苦交煎莫放逸心王出入不停時吾身暫借為床
坐一段清涼自護持 
<other>為燦微禪人安慰</other>
 南北東西去復還燦公何似得普安任他色界競熙
攘此際難舒掌與拳 
<other>豫留辭偈為
伯兄寂光和尚</other>
 天倫一氣將還源弟應兄呼格外玄不屬陰陽誰蓋
載頭陀非默亦非言 
<other>為胞弟完白和尚</other>
 不識何緣共二親同居仍復又同根盡虛空界當人
體萬億乾坤一點塵 
<other>為含章堂弟</other>
 同緣將別幻形儀怎奈陰陽有合離世出世間無住
礙恒沙國土應群機 
<other>自題豫辭三偈</other>
 說甚前三與後三脫衣誰不骨毛寒單提拄杖為知
己萬億須彌一笑翻 
 翻身兔角化無蹤獨耀虛玄空外空歷劫能為萬象
主金烏依舊海門東 
 東西南北孰為鄰充滿太虛不見形這樣家常誰不
具明明猶示染污人 
（嗣法門人法衍法玉對
康熙三十年中秋月嗣法門人慶雲識）
不會禪師語錄卷第十（終）（嘉興府楞嚴寺藏經坊存板）

<talk>重刻諸經日誦序</talk>
嘉禾項君。向以坊本百八般經入雲棲。謂是經。僧尼
道俗晨夕所持誦。而真偽交雜。識者誚焉。幸為我一
甄別之。以式初學。予按其本。勾抹詮次。去偽而存真。
復披括經律。及古今人著作。取其最切近者一二。增
益之。甫就槁。未較也。以致項君。項君隨付剞劂。而同
邑許君。又仍其刻刻焉。予近閱一過。見其錯誤頗眾。
乃重加訂正。別為方冊。梓而置之雲棲山中。庶善本
流布。終成二君之美。其覽前之二刻者。當以是為左
券云。時
萬歷二十八年歲次庚子十月既望雲棲袾宏識

<other>諸經日誦集要目錄</other>
卷上
總集
○朝時課誦第一
大佛頂首楞嚴咒
千手千眼無礙大悲心陀羅尼
如意寶輪王陀羅尼
消災吉祥神咒
<pb n="355"/>
功德寶山神咒
佛母準提神咒
聖無量壽決定光明王陀羅尼
藥師灌頂真言
觀音靈感真言
七佛滅罪真言
往生淨土神咒
善天女咒
般若波羅蜜多心經
念佛緣起
回向文（具別集）
○暮時課誦第二
佛說阿彌陀經
懺悔文
蒙山施食儀
念佛回向（文具別集）
三皈依
善導和尚示臨睡入觀文
卷下
別集
○經類第一
華嚴行願品章
楞嚴勢至菩薩念佛章
觀無量壽佛經上品上生章
無量壽經四十八願
觀普賢菩薩經普賢觀章
金光明經空品
梵網經菩薩戒發誓願章
○咒類第二
佛頂尊勝大陀羅尼（一二）
受戒搭衣咒
般若無盡藏真言
華嚴補闕咒
穢跡金剛神咒
十二因緣咒（附雜咒）
補闕真言
○雜錄第三
看經警文（保寧勇禪師作）
禮華嚴文（隨州大洪山遂禪師作）
大慈菩薩發願偈
淨土文
又淨土文（慈雲懺主作）
新定西方願文（雲棲袾宏作
禮佛發願文（怡山然禪師作）
禮觀音文
又禮觀音文（大慧杲禪師作）
溈山大圓禪師警策文
齋佛儀
二時臨齋儀
祝聖儀
祝韋馱儀
祝伽藍儀
祝祖師儀
祝監齋儀
擊鐘儀
結會念佛儀
香讚
西方讚

<sarticle><article>諸經日誦集要卷上</article></sarticle>
古杭雲棲寺沙門袾宏訂輯
問。舊刻首心經金剛觀音彌陀等。今胡不然。答。為
欲以晨昏課誦經。咒。萃為一處。便彼初學隨眾諷
<pb n="356"/>
演。次第分明故。又金剛等。單本獨行。莫知其數。遍
滿世間。不必此中。更煩贅故。又諸全本經大都另
刻流布已廣。今唯節要。便初學故。
<other>△總集</other>
稱總集者。以別集中。分經文咒文雜文。各為一類。
此取便於晨昏。乃兼併。間錯。如織錦然。故名為總。
<other>○朝時課誦第一</other>
<other>○大佛頂首楞嚴咒</other>
 妙湛總持不動尊  首楞嚴王世希有 
 銷我億劫顛倒想  不歷僧祇獲法身 
 願今得果成寶王  還度如是恒沙眾 
 將此深心奉塵剎  是則名為報佛恩 
 伏請世尊為證明  五濁惡世誓先入 
 如一眾生未成佛  終不於此取泥洹 
 大雄大力大慈悲  希更審除微細惑 
 令我早登無上覺  於十方界坐道場 
 舜若多性可銷亡  爍迦羅心無動轉 
 南無常住十方佛  南無常住十方法 
 南無常住十方僧  南無釋迦牟尼佛 
 南無佛頂首楞嚴  南無觀世音菩薩 
 南無金剛藏菩薩 
爾時世尊。從肉髻中。涌百寶光。光中涌出。千葉寶蓮。
有化如來。坐寶華中。頂放十道。百寶光明。一一光明。
皆遍示現。十恒河沙。金剛密跡。擎山持杵。遍虛空界。
大眾仰觀。畏愛兼抱。求佛哀祐。一心聽佛。無見頂相。
放光如來。宣說神咒。
<img n="J/J32p0566_01.png"/><rubynote t="【圖】"/>

<img n="J/J32p0567_01.png"/><rubynote t="【圖】"/>

<img n="J/J32p0567_02.png"/><rubynote t="【圖】"/>

<img n="J/J32p0567_01.png"/><rubynote t="【圖】"/>

<img n="J/J32p0568_01.png"/><rubynote t="【圖】"/>

<img n="J/J32p0568_02.png"/><rubynote t="【圖】"/>

<img n="J/J32p0568_03.png"/><rubynote t="【圖】"/>

<img n="J/J32p0569_01.png"/><rubynote t="【圖】"/>

<img n="J/J32p0569_02.png"/><rubynote t="【圖】"/>

此咒排文界線。最便學習。有依經直寫者。蓋不解
此意。
<other>○千手千眼無礙大悲心陀羅尼</other>
南無喝囉怛那哆囉夜耶。南無阿唎耶。婆盧羯帝。爍
缽囉耶。菩提薩埵婆耶。摩訶薩埵婆耶。摩訶迦盧尼
迦耶。唵。薩皤囉罰曳。數怛那怛寫。南無悉吉㗚埵伊
蒙阿唎耶。婆盧吉帝室佛囉楞馱婆。南無那囉謹墀。
醯唎摩訶皤哆沙咩（羊鳴音）。薩婆阿他豆輸朋。阿逝孕。
薩婆薩哆那摩婆薩哆（藏本有此五字）那摩婆伽。摩罰特豆。
怛姪他。唵。阿婆盧醯。盧迦帝。迦羅帝。夷醯唎。摩訶菩
提。薩埵。薩婆薩婆。摩囉摩囉。摩醯摩醯。唎馱孕。俱盧
俱盧羯蒙。度盧度盧罰闍耶帝。摩訶罰闍耶帝。陀羅
陀羅。地唎尼。室佛囉耶。遮囉遮囉。麼麼罰摩囉穆帝
隸伊醯伊醯。室那室那。阿囉嘇。佛囉舍利。罰沙罰嘇。
佛囉舍耶。呼盧呼盧。摩囉。呼盧呼盧醯利。娑囉娑囉
悉唎悉唎。蘇嚧蘇嚧。菩提夜菩提夜。菩馱夜菩馱夜
彌帝唎夜。那囉謹墀。地利瑟尼那。婆夜摩那娑婆訶。
悉陀夜娑婆訶。摩訶悉陀夜娑婆訶。悉陀喻藝室皤
囉耶娑婆訶。那囉謹墀娑婆訶。摩囉那囉娑婆訶。悉
<pb n="357"/>
囉僧阿穆佉耶娑婆訶。娑婆摩訶阿悉陀夜娑婆訶。
者吉囉阿悉陀夜娑婆訶。波陀摩羯悉陀夜娑婆訶。
那囉謹墀皤伽囉耶娑婆訶。摩婆利勝羯囉夜娑婆
訶。南無喝囉怛那哆囉夜耶。南無阿利耶。婆羅吉帝。
爍皤囉夜娑婆訶。唵（藏本有此一字）。悉殿都漫多囉。跋陀耶
娑婆訶。
末有金剛勝莊嚴娑婆訶。摩羯勝莊嚴娑婆訶。唵。
跋闍囉室利曳娑婆訶。三句古本無之。不知何人
所增。有不念者亦得。
<other>○如意寶輪王陀羅尼</other>
南無佛陀耶。南無達摩耶。南無僧伽耶。南無觀自在
菩薩摩訶薩。具大悲心者。怛姪他。唵。斫揭囉伐底。震
多末尼。摩訶缽蹬謎。嚕嚕。嚕嚕。底瑟吒。爍囉阿揭利。
沙夜吽癹莎訶。唵。缽蹋摩。震多末尼。爍囉吽。唵。缽剌
陀缽亶謎吽。
<other>○消災吉祥神咒</other>
曩謨三滿哆。母馱喃。阿缽囉底。賀多舍。娑曩喃。怛姪
他。唵。佉。佉。佉呬。佉呬。吽。吽。入⿰口縳囉。入⿰口縳囉。缽囉入⿰口縳
囉。缽囉入嚩囉。底瑟奼。底瑟奼。瑟致哩。瑟致哩。娑癹
吒。娑癹吒。扇底迦。室哩曳。娑⿰口縳訶。
<other>○功德寶山神咒</other>
南無佛陀耶。南無達磨耶。南無僧伽耶。唵。悉帝護嚕
嚕。悉都嚕。只利波。吉利婆。悉達哩。布嚕哩。娑嚩訶。
<other>○佛母準提神咒</other>
 稽首皈依蘇悉帝  頭面頂禮七俱胝 
 我今稱讚大準提  惟願慈悲垂加護 
南無薩哆喃。三藐三菩陀。俱胝喃怛姪他。唵。折隸主
隸準提娑婆訶。
<other>○聖無量壽決定光明王陀羅尼</other>
唵捺摩巴葛瓦帝。阿巴囉密沓。阿優哩阿納蘇必你
實執沓。牒左囉宰也。怛塔哿達也阿囉訶帝。三藥三
不達也。怛也塔。唵。薩哩巴。桑斯葛哩。叭哩述沓。達囉
馬帝哿哿捺。桑馬兀哿帝。莎巴瓦比述帝。馬喝捺也。
叭哩瓦哩莎喝。
<other>○藥師灌頂真言</other>
南無薄伽伐帝。鞞殺社。窶嚕薜琉璃。缽剌婆。喝囉闍
也怛他揭多耶。阿囉喝帝三藐三勃陀耶。怛姪他。唵。
鞞殺逝。鞞殺逝。鞞殺社。三沒揭帝莎訶。
<other>○觀音靈感真言</other>
唵。嘛呢叭𡄣吽。麻曷倪牙。納積都特。巴達積特些納。
微達哩葛。薩而斡。而塔卜哩。悉塔葛納。補囉納納卜
哩。丟忒班納。哪麻嚧吉說囉耶莎訶。
<other>○七佛滅罪真言</other>
離婆離婆帝。求訶求訶帝。陀羅尼帝。尼訶囉帝。毘黎
你帝。摩訶伽帝。真陵乾帝。莎婆訶。
問。此有解冤釋結咒。何不錄。荅。華梵相雜。無此咒
體。又無出處。去之。
<other>○往生淨土神咒</other>
曩謨阿彌跢婆夜。哆他伽哆夜。哆地夜他。阿彌唎都
婆毘。阿彌唎哆。悉耽婆毘。阿彌唎哆。毘迦蘭帝。阿彌
唎哆。毘迦蘭哆。伽彌膩。伽伽那。枳多迦隸娑婆訶。
<other>○善天女咒</other>
南無佛陀　南無達摩　南無僧伽　南無室利
　摩訶提鼻耶　怛你也他。波利。富樓那。遮利三曼陀。
達舍尼　摩訶毘訶羅伽帝　三曼陀。毘尼伽帝
　摩訶迦利野　波禰波囉波禰　薩利⿰口縳栗他。三曼
陀修缽黎帝　富隸那　阿利那　達摩帝　摩訶
毘鼓畢帝　摩訶彌勒帝　婁簸僧祗帝　醯帝簁
　僧祗醯帝　三曼陀阿他　阿㝹婆羅尼。
問。普庵二佛咒何不錄。荅。真言是佛菩薩語。普庵
後代高僧。無說咒理。二佛則華梵夾雜。文辭俚俗。
皆所宜去。
<other>○般若波羅蜜多心經</other>
<pb n="358"/>
觀自在菩薩。行深般若波羅蜜多時。照見五蘊皆空。
度一切苦厄。舍利子。色不異空。空不異色。色即是空。
空即是色。受想行識。亦復如是。舍利子。是諸法空相。
不生不滅。不垢不淨。不增不減。是故。空中無色。無受
想行識。無眼耳鼻舌身意。無色聲香味觸法。無眼界。
乃至無意識界。無無明。亦無無明盡。乃至無老死。亦
無老死盡。無苦集滅道。無智亦無得。以無所得故。菩
提薩埵。依般若波羅蜜多故。心無罣礙。無罣礙故。無
有恐怖。遠離顛倒夢想。究竟涅槃。三世諸佛。依般若
波羅蜜多故。得阿耨多羅三藐三菩提。故知般若波
羅蜜多。是大神咒。是大明咒。是無上咒。是無等等咒。
能除一切苦。真實不虛。故說般若波羅蜜多咒。即說
咒曰。
揭諦揭諦。波羅揭諦。波羅僧揭諦。菩提薩婆訶。
問。舊有摩訶二字。何以去之。荅。古本原無故。八部
般若中。自有摩訶般若波羅蜜經三十卷。號大品
般若故。
摩訶般若波羅蜜多（三稱）（若祝聖即於此句下接起）
以此經咒功德。回向三寶龍天。三界嶽瀆靈聰。守護
伽藍真宰。祈福保安平善。莊嚴有位先亡。普願法界
眾生。共入毘盧性海。
 ○阿彌陀佛身金色  相好光明無等倫 
 白毫宛轉五須彌  紺目澄清四大海 
 光中化佛無數億  化菩薩眾亦無邊 
 四十八願度眾生  九品咸令登彼岸 
南無西方極樂世界。大慈大悲。阿彌陀佛
問。舊有三十六萬億等語。今何不錄。荅。相傳此是
佛教一老人念佛。令念少功多。而考之大藏無出。
既念少功多。何不取恒沙僧祗等數。為更多耶。又
百丈為病僧亡僧念佛儀式。皆如前文。無三十六
等語。
南無觀世音菩薩南無大勢至菩薩
南無清淨大海眾菩薩（各十稱）
<other>○回向文（具別集）</other>
樂簡者。用慈雲小淨土文。樂詳者。用新定西方願
文。
<other>○暮時課誦第二</other>
<other>○佛說阿彌陀經</other>
如是我聞。一時佛在舍衛國。祗樹給孤獨園。與大比
丘僧。千二百五十人俱。皆是大阿羅漢。眾所知識。長
老舍利弗。摩訶目犍連。摩訶迦葉。摩訶迦旃延。摩訶
俱絺羅。離婆多。周利槃陀伽。難陀。阿難陀。羅睺羅。憍
梵波提賓頭盧頗羅墯。迦留陀夷。摩訶劫賓那。薄拘
羅。阿㝹樓馱。如是等諸大弟子。并諸菩薩摩訶薩。文
殊師利法王子。阿逸多菩薩。乾陀訶提菩薩。常精進
菩薩。與如是等諸大菩薩。及釋提桓因等。無量諸天
大眾俱。爾時佛告長老舍利弗。從是西方過十萬億
佛土。有世界名曰極樂。其土有佛。號阿彌陀。今見在
說法。舍利弗。彼土何故名為極樂。其國眾生。無有眾
苦。但受諸樂。故名極樂。又舍利弗。極樂國土。七重欄
楯。七重羅網。七重行樹。皆是四寶。周匝圍繞。是故彼
國。名為極樂。又舍利弗。極樂國土。有七寶池。八功德
水。充滿其中。池底純以金沙布地。四邊階道。金銀琉
璃玻璃合成。上有樓閣。亦以金銀琉璃玻璃車渠赤
珠瑪瑙而嚴飾之。池中蓮華。大如車輪。青色青光。黃
色黃光。赤色赤光。白色白光。微妙香潔。舍利弗。極樂
國土。成就如是功德莊嚴。又舍利弗。彼佛國土。常作
天樂。黃金為地。晝夜六時。雨天曼陀羅華。其土眾生
常以清旦。各以衣裓。盛眾妙華。供養他方。十萬億佛。
即以食時。還到本國。飯食經行。舍利弗。極樂國土。成
就如是功德莊嚴。復次舍利弗。彼國常有種種奇妙
雜色之鳥。白鶴孔雀。鸚鵡舍利。迦陵頻伽。共命之鳥。
是諸眾鳥。晝夜六時。出和雅音。其音演暢。五根五力。
<pb n="359"/>
七菩提分。八聖道分。如是等法。其土眾生。聞是音已
皆悉念佛念法念僧。舍利弗。汝勿謂此鳥實是罪報
所生。所以者何。彼佛國土。無三惡道。舍利弗。其佛國
土。尚無惡道之名。何況有實。是諸眾鳥。皆是阿彌陀
佛。欲令法音宣流。變化所作。舍利弗。彼佛國土。微風
吹動。諸寶行樹。及寶羅網出微妙音。譬如百千種樂
同時俱作。聞是音者。自然皆生念佛念法念僧之心。
舍利弗。其佛國土。成就如是功德莊嚴。舍利弗。於汝
意云何。彼佛何故號阿彌陀。舍利弗。彼佛光明無量
照十方國。無所障礙。是故號為阿彌陀。又舍利弗。彼
佛壽命。及其人民。無量無邊。阿僧祗劫。故名阿彌陀。
舍利弗。阿彌陀佛。成佛以來於今十劫。又舍利弗。彼
佛有無量無邊聲聞弟子。皆阿羅漢。非是筭數之所
能知。諸菩薩眾。亦復如是。舍利弗。彼佛國土。成就如
是功德莊嚴。又舍利弗。極樂國土。眾生生者。皆是阿
鞞跋致。其中多有一生補處。其數甚多。非是筭數所
能知之。但可以無量無邊阿僧祗說。舍利弗。眾生聞
者。應當發願。願生彼國。所以者何。得與如是諸上善
人俱會一處。舍利弗。不可以少善根福德因緣得生
彼國。舍利弗。若有善男子。善女人。聞說阿彌陀佛。執
持名號。若一日。若二日。若三日。若四日。若五日。若六
日。若七日。一心不亂。其人臨命終時。阿彌陀佛。與諸
聖眾現在其前。是人終時。心不顛倒。即得往生阿彌
陀佛極樂國土。舍利弗。我見是利。故說此言。若有眾
生。聞是說者。應當發願。生彼國土。舍利弗。如我今者。
讚歎阿彌陀佛。不可思議功德之利。東方亦有阿閦
鞞佛。須彌相佛。大須彌佛。須彌光佛。妙音佛。如是等
恒河沙數諸佛。各於其國出廣長舌相。遍覆三千大
千世界。說誠實言。汝等眾生當信是稱讚不可思議
功德。一切諸佛所護念經。舍利弗。南方世界。有日月
燈佛。名聞光佛。大燄肩佛。須彌燈佛。無量精進佛。如
是等恒河沙數諸佛。各於其國。出廣長舌相。遍覆三
千大千世界。說誠實言。汝等眾生。當信是稱讚不可
思議功德。一切諸佛所護念經。舍利弗。西方世界。有
無量壽佛。無量相佛。無量幢佛。大光佛。大明佛。寶相
佛。淨光佛。如是等恒河沙數諸佛。各於其國。出廣長
舌相。遍覆三千大千世界。說誠實言。汝等眾生。當信
是稱讚不可思議功德。一切諸佛所護念經。舍利弗。
北方世界。有燄肩佛。最勝音佛。難沮佛。日生佛。網明
佛。如是等恒河沙數諸佛。各於其國。出廣長舌相。遍
覆三千大千世界。說誠實言。汝等眾生。當信是稱讚
不可思議功德。一切諸佛。所護念經。舍利弗。下方世
界。有師子佛。名聞佛。名光佛。達磨佛。法幢佛。持法佛。
如是等恒河沙數諸佛。各於其國。出廣長舌相。遍覆
三千大千世界。說誠實言。汝等眾生。當信是稱讚不
可思議功德。一切諸佛所護念經。舍利弗。上方世界。
有梵音佛。宿王佛。香上佛。香光佛。大燄肩佛。雜色寶
華嚴身佛。娑羅樹王佛。寶華德佛。見一切義佛。如須
彌山佛。如是等恒河沙數諸佛。各於其國。出廣長舌
相。遍覆三千大千世界。說誠實言。汝等眾生。當信是
稱讚不可思議功德。一切諸佛所護念經。舍利弗。於
汝意云何。何故名為一切諸佛所護念經。舍利弗。若
有善男子。善女人。聞是經受持者。及聞諸佛名者。是
諸善男子。善女人。皆為一切諸佛之所護念。皆得不
退轉於阿耨多羅三藐三菩提。是故舍利弗。汝等皆
當信受我語。及諸佛所說。舍利弗。若有人已發願。今
發願。當發願。欲生阿彌陀佛國者。是諸人等皆得不
退轉於阿耨多羅三藐三菩提。於彼國土。若已生。若
今生。若當生。是故舍利弗。諸善男子。善女人。若有信
者。應當發願。生彼國土。舍利弗。如我今者。稱讚諸佛。
不可思議功德。彼諸佛等。亦稱讚我不可思議功德
而作是言。釋迦牟尼佛。能為甚難希有之事。能於娑
婆國土。五濁惡世。劫濁。見濁。煩惱濁。眾生濁。命濁中。
<pb n="360"/>
得阿耨多羅三藐三菩提。為諸眾生。說是一切世間
難信之法。舍利弗。當知我於五濁惡世。行此難事。得
阿耨多羅三藐三菩提。為一切世間。說此難信之法。
是為甚難。佛說此經已。舍利弗。及諸比丘。一切世間
天人阿修羅等。聞佛所說。歡喜信受。作禮而去。
佛說阿彌陀經
問。時本有於一心不亂下。增專持名號四句。今胡
不用。荅。相傳襄陽石刻上有此。而細玩之。義理不
通。前後失體。或當是解經者之言耳。除去為是。
拔一切業障根本得生淨土陀羅尼
即往生咒文見前。
<other>○懺悔文</other>
 大慈大悲愍眾生  大喜大捨濟含識 
 相好光明以自嚴  眾等至心歸命禮 
南無皈依金剛上師
皈依佛皈依法皈依僧
我今發心。不為自求。人天福報。聲聞緣覺。乃至權乘。
諸位菩薩。唯依最上乘。發菩提心。願與法界眾生。一
時同得。阿耨多羅三藐三菩提。
南無皈依十方盡虛空界一切諸佛
南無皈依十方盡虛空界一切尊法
南無皈依十方盡虛空界一切賢聖僧
南無如來。應供。正遍知。明行足。善逝。世間解。無上士。
調御丈夫。天人師。佛。世尊
南無普光佛南無普明佛
南無普淨佛南無多摩羅跋旃檀香佛
南無旃檀光佛南無摩尼幢佛
南無歡喜藏摩尼寶積佛
南無一切世間樂見上大精進佛
南無摩尼幢燈光佛南無慧炬照佛
南無海德光明佛
南無金剛牢強普散金光佛
南無大強精進勇猛佛南無大悲光佛
南無慈力王佛南無慈藏佛
南無旃檀窟莊嚴勝佛南無賢善首佛
南無善意佛南無廣莊嚴王佛
南無金華光佛
南無寶蓋照空自在力王佛
南無虛空寶華光佛南無琉璃莊嚴王佛
南無普現色身光佛南無不動智光佛
南無降伏眾魔王佛南無才光明佛
南無智慧勝佛南無彌勒仙光佛
南無善寂月音妙尊智王佛
南無世淨光佛南無龍種上尊王佛
南無日月光佛南無日月珠光佛
南無慧幢勝王佛
南無師子吼自在力王佛
南無妙音勝佛南無常光幢佛
南無觀世燈佛南無慧威燈王佛
南無法勝王佛南無須彌光佛
南無須摩那華光佛
南無優曇缽羅華殊勝王佛
南無大慧力王佛南無阿閦毘歡喜光佛
南無無量音聲王佛南無才光佛
南無金海光佛南無山海慧自在通王佛
南無大通光佛南無一切法幢滿王佛
南無釋迦牟尼佛南無金剛不壞佛
南無寶光佛南無龍尊王佛
南無精進軍佛南無精進喜佛
南無寶火佛南無寶月光佛
南無現無愚佛南無寶月佛
南無無垢佛南無離垢佛
南無勇施佛南無清淨佛
<pb n="361"/>
南無清淨施佛南無娑留那佛
南無水天佛南無堅德佛
南無旃檀功德佛南無無量掬光佛
南無光德佛南無無憂德佛
南無那羅延佛南無功德華佛
南無蓮華光遊戲神通佛
南無財功德佛南無德念佛
南無善名稱功德佛南無紅燄帝幢王佛
南無善遊步功德佛南無鬥戰勝佛
南無善遊步佛南無周匝莊嚴功德佛
南無寶華遊步佛
南無寶蓮華善住娑羅樹王佛
南無法界藏身阿彌陀佛（藏字去聲）
如是等。一切世界諸佛世尊。常住在世。是諸世尊。當
慈念我。若我此生。若我前生。從無始生死以來。所作
眾罪。若自作。若教他作。見作隨喜。若塔若僧。若四方
僧物。若自取。若教他取。見取隨喜。五無間罪。若自作
若教他作。見作隨喜。十不善道。若自作。若教他作。見
作隨喜。所作罪障。或有覆藏。或不覆藏。應墮地獄。餓
鬼畜生。諸餘惡趣邊地下賤。及蔑戾車。如是等處。所
作罪障。今皆懺悔。今諸佛世尊。當證知我。當憶念我。
我復於諸佛世尊前。作如是言。若我此生。若我餘生。
曾行布施。或守淨戒。乃至施與畜生。一摶之食。或修
淨行。所有善根。成就眾生。所有善根。修行菩提。所有
善根。及無上智。所有善根。一切合集。較計籌量。皆悉
迴向。阿耨多羅三藐三菩提。如過去未來現在諸佛。
所作迴向。我亦如是迴向。眾罪皆懺悔。諸福盡隨喜。
及請佛功德。願成無上智。去來現在佛。於眾生最勝。
無量功德海。我今皈命禮。
 所有十方世界中  三世一切人師子 
 我以清淨身語意  一切遍禮盡無餘 
 普賢行願威神力  普現一切如來前 
 一身復現剎塵身  一一遍禮剎塵佛 
 於一塵中塵數佛  各處菩薩眾會中 
 無盡法界塵亦然  深信諸佛皆充滿 
 各以一切音聲海  普出無盡妙言詞 
 盡於未來一切劫  讚佛甚深功德海 
 以諸最勝妙華鬘  妓樂塗香及傘蓋 
 如是最勝莊嚴具  我以供養諸如來 
 最勝衣服最勝香  末香燒香與燈燭 
 一一皆如妙高聚  我悉供養諸如來 
 我以廣大勝解心  深信一切三世佛 
 悉以普賢行願力  普遍供養諸如來 
 我昔所造諸惡業  皆繇無始貪瞋癡 
 從身語意之所生  一切我今皆懺悔 
 十方一切諸眾生  二乘有學及無學 
 一切如來與菩薩  所有功德皆隨喜 
 十方所有世間燈  最初成就菩提者 
 我今一切皆勸請  轉於無上妙法輪 
 諸佛若欲示涅槃  我悉至誠而勸請 
 惟願久住剎塵劫  利樂一切諸眾生 
 所有禮讚供養福  請佛住世轉法輪 
 隨喜懺悔諸善根  迴向眾生及佛道 
 願將以此勝功德  迴向無上真法界 
 性相佛法及僧伽  二諦融通三昧印 
 如是無量功德海  我今皆悉盡迴向 
 所有眾生身口意  見惑彈謗我法等 
 如是一切諸業障  悉皆消滅盡無餘 
 念念智周與法界  廣度眾生皆不退 
 乃至虛空世界盡  眾生及業煩惱盡 
 如是四法廣無邊  願今迴向亦如是 
南無大行普賢菩薩（三稱）
<other>○蒙山施食儀</other>
<pb n="362"/>
 若人欲了知  三世一切佛  應觀法界性 
 一切惟心造（以下俱各三稱） 
唵。伽羅帝耶娑婆訶。（破地獄真言）
南無部部帝唎伽哩哆哩怛哆誐哆耶。（普召請真言）
唵。三陀囉伽陀娑婆訶。（解冤結真言）
南無大方廣佛華嚴經
南無常住十方佛南無常住十方法
南無常住十方僧南無本師釋迦牟尼佛
南無大悲觀世音菩薩南無冥陽救苦地藏王菩薩
南無啟教阿難陀尊者
歸依佛歸依法歸依僧
歸依佛兩足尊歸依法離欲尊歸依僧眾中尊
歸依佛竟歸依法竟歸依僧竟
 ○佛子所造諸惡業  皆繇無始貪瞋癡 
 從身語意之所生  一切我今皆懺悔 
 ○眾生無邊誓願度  煩惱無盡誓願斷 
 法門無量誓願學  佛道無上誓願成 
 ○自性眾生誓願度  自性煩惱誓願斷 
 自性法門誓願學  自性佛道誓願成 
唵。缽羅末鄰陀𩕳娑婆訶。（滅定業真言）
唵。阿魯勒繼莎婆訶。（滅業障真言）
唵。步步底哩伽哆哩。怛哆誐哆耶。（開咽喉真言）
唵。三昧耶薩埵梵。（三昧耶戒真言）
問。有作三昧印者是否。荅。自有三昧耶印。此是真
言。真言口念。印手結故。
南無薩⿰口縳怛他誐哆。⿰口縳嚕枳帝。唵。三跋囉。三跋囉。
吽。（變食真言）
南無蘇嚕婆耶。怛他誐哆耶。怛姪他。唵。蘇嚕。蘇嚕。缽
囉蘇嚕。缽囉蘇嚕。莎婆訶。（甘露水真言）
唵。鍐。鍐鍐鍐鍐。（一字水輪真言）
南無三滿哆。沒馱喃。唵。鍐。（乳海真言）
南無多寶如來南無寶勝如來
南無妙色身如來南無廣博身如來
南無離怖畏如來南無甘露王如來
南無阿彌陀如來
 神咒加持淨法食  普施河沙眾佛子 
 願皆飽滿捨慳貪  速脫幽冥生淨土 
 皈依三寶發菩提  究竟得成無上道 
 功德無邊盡未來  一切佛子同法食 
問。舊於淨法食下。分三。增法施食。甘露水。於佛子
下亦分三。增有情。孤魂。今胡不用。荅。古本原無故。
淨法則具下二句。佛子則該下二種。況瑜伽燄口
施食文中。只說佛子。而眾生悉在。若云佛子止屬
出家。必下二方足。則何云一切含靈。皆有佛性。
 汝等佛子眾。我今施汝供。此食遍十方。一切佛子共。
願以此功德。普及於一切。我等與眾生。皆共成佛道。 
唵。穆力陵。娑婆訶。（施無遮食真言）
唵。誐誐曩。三婆嚩。伐日囉。斛。（普供養真言畢。念心經一遍。往生咒三遍。）
唵。娑摩囉。娑摩囉。彌摩曩。薩哈囉。摩訶咱哈囉。吽。（普回
向真言）
<img n="J/J32p0573_01.png"/><rubynote t="【圖】"/>

 四生登於寶地  三有托化蓮池 
 河沙餓鬼證三賢  萬類有情登十地 
<other>念佛回向（文具別集）</other>
樂簡樂詳隨意同前。
<other>○三皈依（晨昏課畢禮願竟稱）</other>
 自皈於佛  當願眾生  體解大道  發無上心 
 自皈於法  當願眾生  深入經藏  智慧如海 
 自皈於僧  當願眾生  統理大眾  一切無礙 
 和南聖眾 
<other>○善導和尚示臨睡入觀文</other>
修淨土人。凡欲入觀。及臨睡時。一心合掌。正面西
<pb n="363"/>
向。若坐。若立。若跪。十聲念阿彌陀佛。觀音勢至清
淨海眾竟。發願云。
弟子（某甲）。現是生死凡夫。罪障深重。輪迴六道。苦不
可言。今遇知識。得聞彌陀名號。本願功德。一心稱念。
求願往生。願佛慈悲不捨。哀憐攝受。弟子（某甲）。不識
佛身。相好光明。願佛示現。令我得見。及見觀音勢至
諸菩薩眾。彼世界中。清淨莊嚴。光明妙相等。令我了
了得見。
發願已。正念入觀。或臨睡。則正念而寢。不得雜語。
不得雜想。或有正發願時。即得見之。或有睡夢中
得見。但辦專志。必如所願。
善導大師。古稱阿彌陀佛化身。今此願文。修淨土
人。所宜深信。慎勿以暫時無驗。而輒廢惰。務在久
遠行持。必於淨土。功不唐捐矣。
諸經日誦集要卷之上（終）

<sarticle><article>諸經日誦集要卷下</article></sarticle>
<other>△別集</other>
<other>○經類第一</other>
問。大藏經中。何故止取此之數章。荅。以取要故。俾
無力博覽全經者。易受持故。
<other>○華嚴行願品章</other>
一者禮敬諸佛。二者稱讚如來。三者廣修供養。四者
懺悔業障。五者隨喜功德。六者請轉法輪。七者請佛
住世。八者常隨佛學。九者恒順眾生。十者普皆迴向。
 願我臨欲命終時  盡除一切諸障礙 
 面見彼佛阿彌陀  即得往生安樂剎 
 我既往生彼國已  現前成就此大願 
 一切圓滿盡無餘  利樂一切眾生界 
 彼佛眾會咸清淨  我時於勝蓮華生 
 親睹如來無量光  現前授我菩提記 
 蒙彼如來授記已  化身無數百俱胝 
 智力廣大遍十方  普利一切眾生界 
 乃至虛空世界盡  眾生及業煩惱盡 
 如是一切無盡時  我願究竟恒無盡 
 我此普賢殊勝行  無邊勝福皆迴向 
 普願沉溺諸眾生  速往無量光佛剎 
此文前後節略。斷章取義。為重十大願王導歸極
樂故。問。華嚴經中。何獨取此。荅。此有二意。一者取
要。如前說故。二者正欲發明。普賢乃華嚴長子。入
不思議解脫境界。具無盡行門。而亦求生淨土。況
餘人故。又行願品。及梵行淨行。俱有另刻全本。流
通世間故。
<other>○楞嚴勢至菩薩念佛章</other>
大勢至法王子。與其同倫五十二菩薩。即從座起。頂
禮佛足。而白佛言。我憶往昔恒河沙劫。有佛出世名
無量光。十二如來。相繼一劫。其最後佛。名超日月光。
彼佛教我念佛三昧。譬如有人。一專為憶。一人專忘。
如是二人。若逢不逢。或見非見。二人相憶。二憶念深。
如是乃至。從生至生。同於形影。不相乖異。十方如來。
憐念眾生。如母憶子。若子逃逝。雖憶何為。子若憶母。
如母憶時。母子歷生。不相違遠。若眾生心。憶佛念佛。
現前當來。必定見佛。去佛不遠。不假方便。自得心開。
如染香人。身有香氣。此則名曰。香光莊嚴。我本因地。
以念佛心。入無生忍。今於此界。攝念佛人。歸於淨土。
佛問圓通。我無選擇。都攝六根。淨念相繼。得三摩地。
斯為第一。
<other>○觀無量壽佛經上品上生章</other>
佛告阿難。及韋提希。上品上生者。若有眾生。願生彼
國者。發三種心。即便往生。何等為三。一者至誠心。二
者深心。三者迴向發願心。具三心者。必生彼國。復有
三種眾生。當得往生。何等為三。一者慈心不殺。具諸
戒行。二者讀誦大乘方等經典。三者修行六念。迴向
<pb n="364"/>
發願。願生彼國。具此功德。一日乃至七日。即得往生。
生彼國時。此人精進勇猛故。阿彌陀如來。與觀世音。
大勢至。無數化佛。百千比丘。聲聞大眾。無量諸天。七
寶宮殿。觀世音菩薩。執金剛臺。與大勢至菩薩。至行
者前。阿彌陀佛。放大光明。照行者身。與諸菩薩。授手
迎接。觀世音大勢至。與無數菩薩。讚歎行者。勸進其
心。行者見已。歡喜踴躍。自見其身。乘金剛臺。隨從佛
後。如彈指頃。往生彼國。生彼國已。見佛色身。眾相具
足。見諸菩薩。色相具足。光明寶林。演說妙法。聞已即
悟無生法忍。經須臾間。歷事諸佛。遍十方界。於諸佛
前。次第受記。還至本國。得無量百千陀羅尼門。是名
上品上生者。
<other>○無量壽經四十八願（即古本大彌陀經）</other>
設我得佛。國有地獄餓鬼畜生者。不取正覺。（第一願△國中
無三惡道）。
設我得佛。國中天人。壽終之後。復更三惡道者。不取
正覺。（第二願△不復更生惡道）。
設我得佛。國中天人。不悉真金色者。不取正覺。（第三願△
各得真金色身）。
設我得佛。國中天人。形色不同有好醜者。不取正覺。
（第四願△形色無有好醜）。
設我得佛。國中天人。不識宿命。下至知百千億那由
他諸劫事者。不取正覺。（第五願△生者皆得宿命）。
設我得佛。國中天人。不得天眼。下至見百千億那由
他諸佛國者。不取正覺。（第六願△皆得天眼徹視）。
設我得佛。國中天人。不得天耳。下至聞百千億那由
他諸佛所說。不得受持者。不取正覺。（第七願△皆得天耳徹聽）。
設我得佛。國中天人。不得見他心智。下至知百千億
那由他諸佛國中。眾生心念者。不取正覺。（第八願△皆得知他心念）。
設我得佛。國中天人。不得神足。於一念頃。下至不能
超過。百千億那由他。諸佛國者。不取正覺。（第九願△皆得神足飛行）。
設我得佛。國中天人。若起想念貪計身者。不取正覺。
（第十願△不起貪計身見）。
設我得佛。國中天人。不住定聚。必至滅度者。不取正
覺。（第十一願△正定必至涅槃）。
設我得佛。光明有限量。下至不照百千億那由他諸
佛國者。不取正覺。（第十二願△光明遍照十方）。
設我得佛。壽命有限量。下至百千億那由他劫者。不
取正覺。（第十三願△壽命同佛永久）。
設我得佛。國中聲聞。有能計量。乃至三千大千世界
眾生悉成緣覺。於百千劫。悉共計較。知其數者。不取
正覺。（第十四願△聲聞廣多無量）。
設我得佛。國中天人。壽命無能限量。除其本願。修短
自在。若不爾者。不取正覺。（第十五願△壽命修短隨意）。
設我得佛。國中天人。乃至聞有不善名者。不取正覺。
（第十六願△國中無不善名）。
設我得佛。十方世界。無量諸佛。不悉咨嗟稱我名者。
不取正覺。（第十七願△諸佛稱名讚嘆）。
設我得佛。十方眾生。至心信樂。欲生我國。乃至十念。
若不生者。不取正覺。唯除五逆誹謗正法。（第十八願△十念皆
生我國）。
設我得佛。十方眾生。發菩提心。修諸功德。至心發願。
欲生我國。臨壽終時。假令不與大眾圍遶現其人前
者。不取正覺。（第十九願△勤修我皆接引）。
設我得佛。十方眾生。聞我名號。繫念我國。植種德本。
至心迴向欲生我國。不果遂者。不取正覺。（第二十願△繫念必得往生）。
設我得佛。國中天人。不悉成滿三十二大人相者。不
取正覺。（第二十一願△各具三十二相）。
設我得佛。他方佛土。諸菩薩眾。來生我國。究竟必至
一生補處。除其本願自在所化。為眾生故。被弘誓鎧
積累德本度脫一切。遊諸佛國。修菩薩行。供養十方。
諸佛如來。開化恒沙無量眾生。使立無上。正真之道。
超出常倫諸地之行。現前修習普賢之德。若不爾者。
<pb n="365"/>
不取正覺。（第二十二願△菩薩一生補處）。
設我得佛。國中菩薩。承佛神力。供養諸佛。一食之頃
不能遍至無數無量億那由他諸佛國者。不取正覺。
（第二十三願△一時普供諸佛）。
設我得佛。國中菩薩。在諸佛前。現其德本。諸所求欲。
供養之具。若不如意者。不取正覺。（第二十四願△供具自皆如意）。
設我得佛。國中菩薩。不能演說一切智者。不取正覺。
（第二十五願△菩薩演一切智）。
設我得佛。國中菩薩。不得金剛那羅延身者。不取正
覺。（第二十六願△菩薩得金剛身）。
設我得佛。國中天人。一切萬物嚴淨光麗形色殊特。
窮微極妙。無能稱量。其諸眾生。乃至逮得天眼。有能
明了。辨其名數者。不取正覺。（第二十七願△萬物悉皆殊特。
設我得佛。國中菩薩。乃至少功德者。不能知見其道
場樹。無量光色。高四百萬里者。不取正覺。（第二十八願△菩薩
道樹普見）。
設我得佛。國中菩薩。若受讀經法。諷誦持說。而不得
辯才智慧者。不取正覺。（第二十九願△受經普得智辯）。
設我得佛。國中菩薩。智慧辯才。若可限量者。不取正
覺。（第三十願△智辯無有限量）。
設我得佛。國土清淨。皆悉照見十方一切。無量無數
不可思議諸佛世界。猶如明鏡。睹其面像。若不爾者。
不取正覺。（第三十一願△淨國照見十方）。
設我得佛。自地以上。至於虛空宮殿樓觀。池流華樹。
國土所有一切萬物。皆以無量雜寶。百千種香而共
合成。嚴飾奇妙。超諸天人。其香普熏十方世界。菩薩
聞者。皆修佛行。若不如是。不取正覺。（第三十二願△嚴飾超諸天人）。
設我得佛。十方無量不可思議諸佛世界。眾生之類
蒙我光明。觸其身者。身心柔軟。超過天人。若不爾者。
不取正覺。（第三十三願△蒙光觸身獲益）。
設我得佛。十方無量不可思議諸佛世界。眾生之類。
聞我名字。不得菩薩無生法忍。諸深總持者。不取正
覺。（第三十四願△皆得法忍總持）。
設我得佛。十方無量不可思議諸佛世界。其有女人
聞我名字。歡喜信樂。發菩提心。厭惡女身。壽終之後
復為女像者。不取正覺。（第三十五願△信樂永離女身）。
設我得佛。十方無量不可思議諸佛世界。諸菩薩眾
聞我名字。壽終之後。常修梵行。至成佛道。若不爾者。
不取正覺。（第三十六願△勤修必成佛道）。
設我得佛。十方無量不可思議諸佛世界。諸天人民
聞我名字。五體投地。稽首作禮。歡喜信樂。修菩薩行。
諸天世人。莫不致敬。若不爾者。不取正覺。（第三十七願△歸依
感動天人）。
設我得佛。國中天人。欲得衣服。隨念即至。如佛所讚
應法妙服自然在身。有求裁縫擣染浣濯者。不取正
覺。（第三十八願△妙服自然在身）。
設我得佛。國中天人。所受快樂。不如漏盡比丘者。不
取正覺。（第三十九願△受樂同於漏盡）。
設我得佛。國中菩薩。隨意欲見十方無量嚴淨佛土
應時如願。於寶樹中皆悉照見。猶如明鏡。睹見其面
像。若不爾者。不取正覺。（第四十願△隨意見諸佛國）。
設我得佛。他方國土。諸菩薩眾。聞我名字。至于得佛
諸根缺陋。不具足者。不取正覺。（第四十一願△聞名諸根具足）。
設我得佛。他方國土。諸菩薩眾。聞我名字。皆悉逮得
清淨解脫三昧。住是三昧。一發意頃。供養無量不可
思議。諸佛世尊。而不失定意。若不爾者。不取正覺。（第四
十二願△悉得清淨解脫）。
設我得佛。他方國土。諸菩薩眾。聞我名字。壽終之後
生尊貴家。若不爾者。不取正覺。（第四十三願△聞名生處尊貴。
設我得佛。他方國土。諸菩薩眾。聞我名字。歡喜踊躍
修菩薩行。具足德本。若不爾者。不取正覺。（第四十四願△修行
具足德本）。
設我得佛。他方國土。諸菩薩眾。聞我名字。皆悉逮得
<pb n="366"/>
普等三昧。住是三昧。至于成佛。常見無量不可思議
一切諸佛。若不爾者。不取正覺。（第四十五願△皆得三昧見佛）。
設我得佛。國中菩薩。隨其志願。所欲聞法自然得聞。
若不爾者。不取正覺。（第四十六願△自然得聞妙法）。
設我得佛。他方國土。諸菩薩眾。聞我名字。不即得至
不退轉者。不取正覺。（第四十七願△即得不退轉地）。
設我得佛。他方國土。諸菩薩眾。聞我名字。不即得至
第一忍第二第三法忍。于諸佛法。不能即得不退轉
者。不取正覺。（第四十八願△即得諸忍究竟）。
世傳大彌陀經。龍舒王居士會四譯經文而成之
者也。四譯者。初譯於漢迦婁支讖曰無量平等清
淨覺經。次譯於曹魏康僧愷曰無量壽經。次譯於
吳支謙曰阿彌陀經。次譯於宋法賢。曰無量壽莊
嚴經。而菩提流志附譯於寶積曰無量壽如來會。
則居士所未及者。居士之會四譯也。言簡而義周。
辭順而理顯。誠哉大有功於淨土矣。惜其中頗有
未安。如四十八願。漢譯止開二十有四。四十八者。
肇始於魏譯。而法賢流志二師因之。吳譯從漢亦
二十四。然四十八願。今古流通。自應宗祖魏譯。奈
何居士敘願。較之魏譯。或前著後。或後著前。次第
紊亂。以參三譯。亦各不協。夫譯經必據梵本。居士
憑何梵本。而別為次第乎。於理雖似無妨。於譯法
大為不順。又魏譯三輩往生皆曰發菩提心。居士
乃惟中輩有之。下曰不發。上竟無文。全缺差殊。未
審何意。用是重錄魏譯。以付剞劂。庶俾後人知有
古文在也。居士神遊淨域身入聖流。殆必成心已
忘。虛懷不礙。區區效忠之懇。諒其鑒之矣。
<other>○觀普賢菩薩經普賢觀章</other>
 有一菩薩  結跏趺坐  名曰普賢  身白玉色 
 五十種光  光五十種色  以為項光  身諸毛孔 
 流出金光  其金光端  無量化佛  諸化菩薩 
 以為眷屬  安庠徐步  雨大寶華  至行者前 
 其象開口  於象牙上  諸池玉女  鼓樂絃歌 
 其聲微妙  讚歎大乘  一實之道  行者見已 
 歡喜敬禮  復更讀誦  甚深經典  遍禮十方 
 無量諸佛  禮多寶佛塔  及釋迦牟尼  并禮普賢 
 諸大菩薩  發是誓願  若我宿福  應見普賢 
 願尊者遍吉  示我色身 
<other>○金光明經空品</other>
 無量餘經  已廣說空  是故此中  略而解說 
 眾生根鈍  尟於智慧  不能廣知  無量空義 
 故此尊經  略而說之  異妙方便  種種因緣 
 為鈍根故  起大悲心  我今演說  此妙經典 
 如我所解  知眾生意  是身虛偽  猶如空聚 
 六入村落  結賊所止  一切自在  各不相知 
 眼根受色  耳分別聲  鼻臭諸香  舌嗜於味 
 所有身根  貪受諸觸  意根分別  一切諸法 
 六情諸根  各各自緣  諸塵境界  不行他緣 
 心如幻化  馳騁六情  而常妄想  分別諸法 
 猶如世人  馳走空聚  六賊所害  愚不知避 
 心常依止  六根境界  各各自知  所伺之處 
 隨行色聲  香味觸法  心處六情  如鳥投網 
 其心在在  常處諸根  隨逐諸塵  無有暫捨 
 身空虛偽  不可長養  無有諍訟  亦無正主 
 從諸因緣  和合而有  無有堅實  妄想故起 
 業力機關  假偽空聚  地水火風  合集成立 
 隨時增減  共相殘害  猶如四蛇  同處一篋 
 四大蚖蛇  其性各異  二上二下  諸方亦二 
 如是蛇大  悉滅無餘  地水二蛇  其性沉下 
 風火二蛇  性輕上升  心識二性  躁動不停 
 隨業受報  人天諸趣  隨所作業  而墮諸有 
 水火風種  散滅壞時  大小不淨  盈流於外 
 體生諸蟲  無可愛樂  捐棄塚間  如朽敗木 
<pb n="367"/>
 善女當觀  諸法如是  何處有人  及以眾生 
 本性空寂  無明故有  如是諸大  一一不實 
 本自不有  性無和合  以是因緣  我說諸大 
 從本不實  和合而有  無明體相  本自不有 
 妄想因緣  和合而有  無所有故  假名無明 
 是故我說  名曰無明  行識名色  六入觸受 
 愛取有生  老死愁惱  眾苦行業  不可思議 
 生死無際  輪轉不息  本無有生  亦無和合 
 不善思惟  心行所造  我斷一切  諸見纏等 
 以智慧刀  裂煩惱網  五陰舍宅  觀悉空寂 
 證無上道  微妙功德  開甘露門  示甘露器 
 入甘露城  處甘露室  令諸眾生  食甘露味 
 吹大法螺  擊大法鼓  然大法炬  雨勝法雨 
 我今摧伏  一切怨結  豎立第一  微妙法幢 
 度諸眾生  於生死海  永斷三惡  無量苦惱 
 煩惱熾然  燒諸眾生  無有救護  無所依止 
 我以甘露  清涼美味  充足是輩  令離焦熱 
 於無量劫  遵修諸行  供養恭敬  諸佛世尊 
 堅固修習  菩提之道  求於如來  真實法身 
 捨諸所重  肢節手足  頭目髓腦  所愛妻子 
 錢財珍寶  真珠瓔珞  金銀琉璃  種種異物 
<other>○梵網經菩薩戒發誓願章</other>
若佛子。常應發一切願。孝順父母師僧。願得好師。同
學善知識。常教我大乘經律。十發趣。十長養。十金剛。
十地。使我開解。如法修行。堅持佛戒。寧捨身命。念念
不去心。若一切菩薩。不發是願者。犯輕垢罪。若佛子。
發是十大願已。持佛禁戒。作是願言。寧以此身。投熾
然猛火大坑刀山。終不毀犯三世諸佛經律。與一切
女人作不淨行。復作是願。寧以熱鐵羅網。千重周匝
纏身。終不以此破戒之身。受於信心檀越一切衣服。
復作是願。寧以此口吞熱鐵丸。及大流猛火。經百千
劫。終不以此破戒之口。食於信心檀越百味飲食。復
作是願。寧以此身。臥大流猛火。羅網熱鐵地上。終不
以此破戒之身。受於信心檀越百種床座。復作是願。
寧以此身。受三百矛刺身。經一劫二劫。終不以此破
戒之身。受於信心檀越百味醫藥。復作是願。寧以此
身。投熱鐵鑊。經百千劫。終不以此破戒之身。受於信
心檀越千種房舍屋宅園林田地。復作是願。寧以鐵
鎚打碎此身。從頭至足。令如微塵。終不以此破戒之
身。受於信心檀越恭敬禮拜。復作是願。寧以百千熱
鐵刀矛挑其兩目。終不以此破戒之心。視他好色。復
作是願。寧以百千鐵錐劖刺耳根。經一劫二劫。終不
以此破戒之心。聽好音聲。復作是願。寧以百千刃刀
割去其鼻。終不以此破戒之心。貪嗅諸香。復作是願。
寧以百千刃刀割斷其舌。終不以此破戒之心。食人
百味淨食。復作是願。寧以利斧斬破其身。終不以此
破戒之心。貪著好觸。復作是願。願一切眾生。悉得成
佛。而菩薩若不發是願者。犯輕垢罪。
問。金剛纂稱功德甚大。何不錄。荅。以偽造故。又大
為害故。彼云誦此纂一遍。勝誦金剛經三十萬遍。
脫使愚人信此。諾檀那多卷之經。置之不誦。而以
一纂塞責。豈不誤陷其人入地獄耶。至於分珠。高
王。妙沙。血盆。受生。種種杜撰。皆不足信。問。高王誦
經免難。記傳有之。何以為偽。荅。當是高王誦觀音
普門品也。後人不達。訛成偽經。別號高王耳。
<other>○咒類第二</other>
<other>○佛頂尊勝大陀羅尼（尊勝經有五譯咒亦大同小異此其一也世名此為尊勝真言
唱詠之而咒則專持下唵𠽾＆CB21006;云云護真法師嘗舉問　大師大師云當以藏本為正今增入）</other>
南謨薄伽伐帝。咥哩盧枳也。缽剌底毗失瑟吒（引）也。
勃陀（引）也。薄伽伐帝怛姪他。唵毗輸馱（唐左反）也。颯麼
三曼多。阿婆婆（引）娑。颯癹囉拏揭底噱喝娜。瑣婆（引）
婆毗戍（商聿反下同）睇。阿毗詵者睹漫（引）。蘇揭多跋囉跋
者那。阿蜜栗多鞞師計。痾（引下同）喝囉痾喝囉。痾愈珊
<pb n="368"/>
陀（引）喇你。輸馱也輸馱也。伽伽那毗。戍睇烏瑟膩沙。
毗逝也戍睇（引）。索訶薩囉喝[口*束*頁]濕弭珊珠地帝。薩婆
（上）怛他揭多。阿地瑟侘（引）娜。阿地瑟恥䫂（丁可反下同）沒
姪囇。跋折囉（引）迦也。僧喝旦娜戍睇。薩婆痾伐喇拏
毗戍睇。缽喇底你跋戴也。阿愈戍睇。三麼耶阿地瑟
恥帝。末你末你麼末你。呾闥多步多孤㨖。缽唎戍睇。
鼻窣怖吒勃地戍睇。逝也逝也。鼻逝也鼻逝也。三末
囉三末囉。薩婆勃陀。阿地瑟恥多戍睇。跋折囇跋折
囉（引）揭鞞（引）。跋折藍婆跋睹麼麼阿目羯寫。薩婆薩
埵難（引）者迦也毗戍睇。薩婆揭底缽唎戍睇。薩婆怛
他揭哆。三摩戍和娑阿地瑟恥帝。勃陀勃陀（停也反）。菩
馱也菩馱也。三曼䫂缽唎戍睇。薩婆怛他揭䫂阿地
瑟侘（引）娜阿地瑟恥帝莎訶。
○又＆unrec;（出本朝　仁孝皇后夢感佛說第一希有功德經
唵𠽾＆CB21006;（二合）莎訶唵捺謨癹葛斡諦薩哩斡（二合）得囉盧
迦卜囉（二合）諦月涉瑟吒（二合）耶勃塔耶爹捺麻荅的牙
塔唵𠽾＆CB21006;（二合）𠽾＆CB21006;（二合）𠽾＆CB21006;（二合）杓訛（二合）塔耶杓訛（二合）塔
耶月杓訛（二合）塔耶月杓訛（二合）塔耶啞薩麻薩蠻達啞
斡癹薩思葩（二合）囉拿葛諦葛葛拿娑癹斡月述提啞
撇羶𠽷（側干切）都𦎌（謨含切）薩哩斡（二合）荅塔葛達蘇葛荅
瓦囉斡拶拿啞密哩（二合）達啞撇釋該而（二合）馬曷木得
囉（二合）曼特囉（二合）叭罘（得該切）啞曷囉啞曷囉馬麻藹由
而（二合）傘塔囉尼杓訛（二合）塔耶杓訛（二合）塔耶月杓訛（二合）
塔耶月杓訛（二合）塔耶葛葛拿娑癹斡月述提烏失尼
沙月拶耶巴哩述鐵薩曷思囉（二合）囉思彌（二合）傘柤爹
敵薩哩斡（二合）荅塔葛達啞斡魯結尼煞吒（二合）巴囉密
達巴哩卜囉尼薩哩斡（二合）荅塔葛達麻諦荅攝蒲密
卜囉（二合）牒瑟吒（二合）諦薩哩斡（二合）荅塔葛達赫哩（二合）達
耶啞牒瑟吒（二合）拿啞牒瑟吒（二合）諦木得哩（二合）木得哩
馬喝木得哩（二合）斡資囉（二合）葛耶三曷達拿叭哩述鐵
薩哩斡（二合）葛哩麻（二合）啞斡囉拿月述鐵卜囉牒聶斡
而達（二合）耶馬麻藹由而（二合）月述提（二合）薩哩斡（二合）荅塔
葛達薩麻耶啞牒瑟吒（二合）拿啞牒瑟吒（二合）諦唵摩尼
摩尼馬曷麻尼月摩尼月摩尼馬曷月摩尼麻諦麻
諦馬曷麻諦麻麻諦莎麻諦荅塔達蒲達戈遣巴哩
述提月思蒲吒卜鐵述鐵希希拶耶拶耶月拶耶月
拶耶思麻囉思麻（同上二合）囉思葩（二合）囉思葩（二合）囉思葩
（二合）囉耶思葩（二合）囉耶薩哩斡（二合）勃塔啞牒瑟吒（二合）拿
啞牒瑟吒（二合）諦述鐵述鐵卜銕卜銕斡資哩（二合）斡資
哩（二合）馬曷斡資哩莎斡資哩（同上二合）斡資囉（二合）葛而（二合）
毘拶耶葛而（二合）毘月拶耶葛而（二合）毘斡資囉（二合）左辣
葛而（二合）毘斡資嚕（二合）忒葩微斡資囉（二合）三葩微斡資
囉（二合）斡資哩尼斡資㘕（二合）癹斡都麻麻攝哩㘕薩哩
斡（二合）薩埵喃拶葛耶巴哩述提癹斡都薩埵彌薩哩
斡（二合）葛諦巴哩述提釋哲（二合）薩哩斡（二合）荅塔葛達釋
哲（二合）𦎌薩麻刷薩顏都卜銕卜銕悉鐵悉鐵勃塔耶
勃塔耶月勃塔耶月勃塔耶謨拶耶謨拶耶月謨拶
耶月謨拶耶杓訛塔耶杓訛（同上二合）塔耶月杓訛（二合）塔
耶月杓訛（二合）塔耶薩蠻荅謨拶耶謨拶耶薩蠻荅囉
思彌（二合）巴哩述提薩哩斡（二合）荅塔葛達赫哩（二合）達耶
啞牒瑟吒（二合）拿啞牒瑟吒（二合）諦木得哩（二合）木得哩（二合）
馬曷木得哩馬曷木得囉（同上二合）曼特囉（二合）叭諦莎訶
<other>○受戒搭衣咒</other>
 善哉解脫服。無上福田衣。我今頂戴受。世世不捨離。 
唵。悉陀耶娑訶。（五條）
 善哉解脫服。無上福田衣。我今頂戴受。世世常得披。 
唵。度波度波娑訶。（七條）
 善哉解脫服。無上福田衣。持奉如來命。廣度諸眾生。 
唵摩訶迦波波吒悉帝娑訶。（二十五條）
 臥具尼師壇。長養心苗性。展開登聖地。奉持如來命。 
唵。檀波檀波莎訶。
問。居士可搭衣否。荅。員頂方袍。有髮搭衣。法不應
故。反招愆故。詳具緇門警訓慈雲懺主辯惑篇。
<pb n="369"/>
<other>○般若無盡藏真言</other>
納謨薄伽伐帝。缽利若。波羅蜜多曳。怛致他。唵。紇利
地唎室唎。戍嚕（二合）知三蜜栗知佛社曳莎訶。
<other>○華嚴補闕咒</other>
南無三滿哆。沒馱喃阿缽囉帝。喝多折。折捺彌。唵。雞
彌。雞彌。怛塔葛塔喃。末瓦山碇缽囉帝。烏怛摩怛摩
怛塔葛塔喃末瓦吽癹莎訶。
<other>○穢跡金剛神咒</other>
唵𠲽咶啒㖀摩訶般羅（二合）狠那𠵨吻汁吻醯摩尼微
咭微摩那棲唵斫急那烏深暮啒㖀吽吽吽泮泮泮
泮泮莎訶。
<other>○十二因緣咒（附雜咒）</other>
唵耶荅兒麻（二合）兮都不囉（二合）巴斡兮。敦的山。荅搭葛
荅歇斡怛。的山拶約尼嚕怛耶𠳐叭諦。麻曷釋囉。麻
納耶莎訶。
入廁咒唵狠嚕陀耶莎訶
洗淨咒唵賀曩密栗帝莎訶
去穢咒唵室利曳婆醯莎訶
洗手咒唵主迦囉野莎訶
淨身咒唵跋折囉惱迦吒莎訶
下床咒唵地利日哩莎訶
行步不傷蟲咒唵地利日利娑婆訶
登道場咒唵阿蜜栗帝吽癹吒
六字大明咒唵嘛呢叭𡄣吽
<other>○補闕真言</other>
曩謨喝囉怛那多囉夜耶。佉囉佉囉。俱住俱住。摩囉
摩囉。虎囉吽。賀賀蘇怛拏吽潑沫拏娑婆訶。
<other>○雜錄第三</other>
<other>○看經警文</other>保寧勇禪師作
夫。看經之法。後學須知。當淨三業。若三業無虧。則百
福俱集。三業者。身口意也。一。端身正坐。如對聖容。則
身業淨也。二。口無雜言。斷諸嬉笑。則口業淨也。三。意
不散亂。屏息萬緣。則意業淨也。內心既寂。外境俱捐。
方契悟於真源。庶研窮於法理。可謂水澄珠瑩。雲散
月明。義海湧於胸襟。智嶽凝於耳目。輒莫容易。實非
小緣。心法雙忘。自他俱利。若能如是。真報佛恩。
<other>○禮華嚴文</other>隨州大洪山遂禪師作
 稽首華嚴真性海  種種光明遍照尊 
 普賢萬行所莊嚴  一切真如法界藏 
 龍樹龍宮親誦憶  實叉于闐闡微言 
 一乘圓頓妙法門  見性成佛真秘典 
 手捧目觀心口誦  當知夙有大因緣 
 見聞隨喜發菩提  究竟圓成薩婆若 
南無毘盧教主華藏慈尊。演寶偈之金文。布琅⿰王函之
玉軸。塵塵混入。剎剎圓融。十兆九萬。五千四十八字。
一乘圓教。大方廣佛華嚴經。若人欲了知。三世一切
佛。應觀法界性。一切唯心造。常願供養常恭敬。七處
九會佛菩薩。常願證入常宣說。五周四分華嚴經。伏
願（某甲）生生世世。在在處處。眼中常見。如是經典。耳
中常聞。如是經典。口中常誦。如是經典。手中常書。如
是經典。心中常悟。如是經典。願。生生世世。在在處處
常得親近華藏一切聖賢。常蒙華藏一切聖賢。慈悲
攝受。如經所說。願悉證明。願如善財菩薩。願如文殊
師利菩薩。願如彌勒菩薩。願如普賢菩薩。願如觀世
音菩薩。願如毘盧遮那佛。以此稱經功德。以此發願
功德。願與四恩三有。法界一切眾生。消無始以來。盡
法界虛空界。無量罪垢。願與四恩三有法界一切眾
生。解無始以來。盡法界虛空界。無量冤業。願與四恩
三有法界一切眾生。集無始以來。盡法界虛空界。無
量福智。同遊華藏莊嚴海。同入菩提大道場。
南無大方廣佛華嚴經。華嚴海會佛菩薩
五周四分華嚴經下二句文義似重復。不念亦得。
<other>○大慈菩薩發願偈</other>
<pb n="370"/>
十方三世佛。阿彌陀第一。九品度眾生。威德無窮極。
我今大皈依。懺悔三業罪。凡有諸福善。至心用回向
願同念佛人。感應隨時現。臨終西方境。分明在目前。
見聞皆精進。同生極樂國。見佛了生死。如佛度一切。
<other>○淨土文</other>
仰白彌陀化主。淨土聖賢。願賜慈悲。為作證明。弟子
眾等各為生死事大。無常迅速。代為法界眾生。一心
皈命頂禮。
南無西方極樂世界。毫如五須彌。目如四大海。八萬
四千相好光明。四十八願。攝授十方世界。有緣念佛
眾生。大慈大悲。大願大力。本師和尚。阿彌陀佛。惟願
阿彌陀佛。以天眼遙觀。天耳遙聞。他心速見。加被我
等。及與眾生。十二時中。願得見阿彌陀佛。八萬四千
相。於一一相中。願得見阿彌陀佛。八萬四千隨形好。
於一一好中。願得見阿彌陀佛。八萬四千光明。於一
一光明之中。願見十方世界。願見十方諸佛。願見十
方諸大菩薩摩訶薩。願見十方諸大聲聞緣覺賢聖
僧。令我一切眾生。無明頓破。煩惱永忘。法界之門。豁
然通達。一乘之路。卓爾開明。十號具彰。三身圓顯。分
身無量。度脫眾生。願佛慈悲。哀憐攝受。
問。文有後段。何不錄。荅。文原止此。後乃湊成。義不
稱前。又多重復。故不錄耳。惜此文缺。臨終往生。生
後聞法二意。下小淨土文。言簡意周。今多用之。
<other>○又淨土文</other>慈雲懺主作
一心皈命。極樂世界。阿彌陀佛願以淨光照我。慈誓
攝我。我今正念稱如來名。為菩提道求生淨土。佛昔
本誓。若有眾生。欲生我國。志心信樂。乃至十念。若不
生者。不取正覺。以此念佛因緣。得入如來。大誓海中。
承佛慈力。眾罪消滅。善根增長。若臨欲命終。自知時
至。身無病苦。心不貪戀。亦不顛倒。如入禪定。佛及聖
眾。手執金臺。來迎接我。於一念頃。生極樂國。華開見
佛。即聞佛乘。頓開佛慧。廣度眾生。滿菩提願。廣度眾
生。滿菩提願。
<other>○新定西方願文</other>雲棲袾宏作
 稽首西方安樂國  接引眾生大導師 
 我今發願願往生  惟願慈悲哀攝受 
弟子（某甲眾等）普為四恩三有。法界眾生。求於諸佛。一乘
無上菩提道故。專心持念。阿彌陀佛。萬德洪名。期生
淨土。又以業重福輕。障深慧淺。染心易熾。淨德難成。
今於佛前。翹勤五體。披瀝一心。投誠懺悔。我及眾生
曠劫至今迷本淨心。縱貪瞋癡。染穢三業。無量無邊。
所作罪垢。無量無邊。所結冤業。願悉消滅。從於今日。
立深誓願。遠離惡法。誓不更造。勤修聖道。誓不退惰。
誓成正覺。誓度眾生。阿彌陀佛。以慈悲願力。當證知
我。當哀憫我。當加被我。願禪觀之中。夢寐之際。得見
阿彌陀佛。金色之身。得歷阿彌陀佛。寶嚴之土。得蒙
阿彌陀佛。甘露灌頂。光明照身。手摩我頭。衣覆我體。
使我宿障自除。善根增長。疾空煩惱。頓破無明。圓覺
妙心。廓然開悟。寂光真境。常得現前。至於臨欲命終。
預知時至。身無一切。病苦厄難。心無一切。貪戀迷惑。
諸根悅豫。正念分明。捨報安詳。如入禪定。阿彌陀佛
與觀音勢至。諸聖賢眾。放光接引。垂手提攜。樓閣幢
幡。異香天樂。西方聖境。昭示目前。令諸眾生。見者聞
者。歡喜感歎。發菩提心。我於爾時。乘金剛臺。隨從佛
後。如彈指頃。生極樂國。七寶池內。勝蓮華中。華開見
佛。見諸菩薩。聞妙法音。獲無生忍。於須臾間。承事諸
佛。親蒙授記。得授記已。三身四智。五眼六通。無量百
千。陀羅尼門。一切功德。皆悉成就。然後不違安養。回
入娑婆。分身無數遍十方剎。以不可思議。自在神力。
種種方便。度脫眾生。咸令離染。還得淨心。同生西方。
入不退地。如是大願。世界無盡。眾生無盡。業及煩惱。
一切無盡。我願無盡。願今禮佛發願。修持功德。回施
有情四恩總報。三有齊資。法界眾生。同圓種智。
<pb n="371"/>
前淨土文理得而義未周。後淨土文義周而辭太
簡。義未周。則往生之意不顯。辭太簡。則悲懇之情
不伸。余乃宗以大經。博以諸說。融以事理。貫以果
因。而成此文。淨業諸上善人。如以為可。願廣流通。
如謂不然。願垂教誨。
<other>○禮佛發願文</other>怡山然禪師作
歸命十方調御師。演揚清淨微妙法。三乘四果解脫
僧。願賜慈悲哀攝受。但（某甲）自違真性。枉入迷流。隨
生死以飄沉。逐色聲而貪染。十纏十使。積成有漏之
因。六根六塵。妄作無邊之罪。迷淪苦海。深溺邪途。著
我耽人。舉枉措直。累生業障。一切愆尤。仰三寶以慈
悲。瀝一心而懺悔。所願能仁拯拔。善友提攜出煩惱
之深源。到菩提之彼岸。此世福基命位。各願昌隆。來
生智種靈苗。同希增秀。生逢中國。長遇明師。正信出
家。童真入道。六根通利。三業純和。不染世緣。常修梵
行。執持禁戒。塵業不侵。嚴護威儀。蜎飛無損。不逢八
難。不缺四緣。般若智以現前。菩提心而不退。修習正
法。了悟大乘。開六度之行門。越三祗之劫海。建法幢
於處處。破疑網於重重。降伏眾魔。紹隆三寶。承事十
方諸佛。無有疲勞。修學一切法門。悉皆通達。廣作福
慧。普利塵沙。得六種之神通。圓一生之佛果。然後不
捨法界遍入塵勞。等觀音之慈心。行普賢之願海。他
方此界。逐類隨形。應現色身。演揚妙法。泥犁苦趣。餓
鬼道中。或放大光明。或現諸神變。其有見我相。乃至
聞我名。皆發菩提心。永出輪迴苦。火鑊冰河之地變
作香林。飲銅食鐵之徒。化生淨土。披毛戴角。負債含
怨。盡罷辛酸。咸霑利樂。疾疫世而現為藥草。救療沉
痾。饑饉時而化作稻粱。濟諸貧餒。但有利益。無不興
崇。次期累世冤親。現存眷屬。出四生之汩沒。捨萬劫
之愛纏。等與含生。齊成佛道。虛空有盡。我願無窮。情
與無情同圓種智。
此真大乘菩薩弘誓願也。余初入道讀之。感歎流
涕。發廣大心。又此與淨業。實並行不悖。何以故。此
則以修心見心。得無上道。而廣行悲願。彼則以念
佛見佛。證無生忍而還來度生。夫。何悖之有。
<other>○禮觀音文</other>
南無過去正法明如來。現前觀世音菩薩。成妙功德
具大慈悲。於一身心。現千手眼。照見法界。護持眾生。
令發廣大道心。教持圓滿神咒。永離惡道。得生佛前。
無間重愆。纏身惡疾。莫能救濟。悉使消除。三昧辯才。
現生求願。咸令果遂。決定無疑。能使速獲三乘。早登
佛地。威神之力。歎莫能窮。故我一心。歸命頂禮。
<other>○又禮觀音文</other>大慧杲禪師作
清淨三業。一心五體投地。歸依南無。十方慈父。廣大
靈感。觀世音菩薩。我聞菩薩。從聞思修。入三摩地。得
二隨順。四不思議。十四無畏。十九說法。七難二求。三
十二應。無量功德。興大威力。發大誓願。同流九界。六
道四生。生死趣中。興百千萬億無量恒河沙劫數。善
行方便。救度拔濟。一切眾生。無有休息。我今哀求。必
賜加被。伏念（某甲）夙生慶幸。得遇佛乘。身雖出家。心
不染道（在家者改作身苦塵緣心多散亂）。愚癡邪見。諸根昏塞。內外
經書。雖於習學。章句妙理。無所通曉。又恐福力淺薄
壽命不長。徒入空門（在家改作徒得人身）。虛生浪死。我今洗心
泣血。稽顙投誠。終日竟夜。存想聖容。受持聖號。禮拜
聖像。惟願菩薩。天耳聞聲。悲心救苦。憐愍加被。放大
神光。照我身心。傾大甘露。灌我頂門。蕩滌累世怨愆
洗潔千生罪垢。身心清淨。魔障消除。晝夜之間。坐臥
之中。觀見菩薩。放大神光。開我慧性。使（某甲）即時神
通朗發。智慧聰明。一切經書。自然記憶。一切義理。自
然通曉。得大辯才。得大智慧。得大壽命。得大安樂。參
禪學道。無諸魔障。悟無生忍。世世生生。行菩薩道。四
恩總報。三有齊資。法界眾生。同圓種智。
問。文有三。後文何以不錄。荅。以發願往生。在多生
<pb n="372"/>
修行之後。不順淨願。非初心所及。恐疑淨土故。
<other>○溈山大圓禪師警策</other>
夫業繫受身。未免形累。稟父母之遺體。假眾緣而共
成。雖乃四大扶持。常相違背。無常老病。不與人期。朝
存夕亡。剎那異世。譬如春霜曉露。倏忽即無。岸樹井
藤豈能長久。念念迅速。一剎那間。轉息即是來生。何
乃晏然空過。父母不供甘旨。六親固以棄離。不能安
國治邦。家業頓捐繼嗣。緬離鄉黨剃髮稟師。內勤克
念之功。外弘不諍之德。迥脫塵世。冀期出離。何乃纔
登戒品。便言我是比丘。檀越所須。喫用常住。不解忖
思來處。謂言法爾合供。喫了聚頭喧喧。但說人間雜
話。然則一期趁樂不知樂是苦因。曩劫徇塵。未嘗返
省。時光淹沒。歲月蹉跎。受用殷繁。施利濃厚。動經年
載。不擬棄離。積聚滋多。保持幻質。導師有敕。戒勗比
丘。進道嚴身。三常不足。人多於此。耽味不休。日往月
來。颯然白首。後學未聞旨趣。應須博問先知。將謂出
家。貴求衣食。佛先制律。啟創發蒙。軌則威儀。淨如冰
雪。止持作犯。束斂初心。微細條章。革諸猥弊。毘尼法
席。曾未叨陪。了義上乘。豈能甄別。可惜一生空過。後
悔難追。教理未嘗措懷。玄道無因契悟。及至年高臘
長。空腹高心。不肯親附良朋。惟知倨傲。未諳法律。戢
斂全無。或大語高聲。出言無度。不敬上中下座。婆羅
門聚會無殊。碗缽作聲。食畢先起。去就乖角。僧體全
無。起坐忪諸。動他心念。不存些些軌則。小小威儀。將
何束斂後昆。新學無因倣傚。纔相覺察。便言我是山
僧。未聞佛教行持。一向情存粗糙。如斯之見。蓋為初
心慵惰。饕餮因循。荏苒人間。遂成疏野。不覺躘踵老
朽。觸事面牆。後學咨詢。無言接引。縱有談說。不涉典
章。或被輕言。便責後生無禮。瞋心忿起。言語駭人。一
朝臥疾在床。眾苦縈纏逼迫。曉夕思忖。心裏恛惶前
路茫茫。未知何往。從茲始知悔過。臨渴掘井奚為。自
恨蚤不預修。年晚多諸過咎。臨行揮霍。怕怖慞惶。縠
穿雀飛。識心隨業。如人負債。強者先牽。心緒多端。重
處偏墜。無常殺鬼。念念不停。命不可延。時不可待。人
天三有。應未免之。如是受身。非論劫數。感傷歎訝。哀
哉切心。豈可緘言。遞相警策。所恨同生像季。去聖時
遙。佛法生疏。人多懈怠。略伸管見。以曉後來。若不蠲
矜。誠難輪逭。夫出家者。發足超方。心形異俗。紹隆聖
種。震懾魔軍。用報四恩。拔濟三有。若不如此。濫廁僧
倫。言行荒疏。虛霑信施。昔年行處。寸步不移。恍惚一
生。將何憑恃。況乃堂堂僧相。容貌可觀。皆是宿植善
根。感斯異報。便擬端然拱手。不貴寸陰。事業不勤。功
果無因克就。豈可一生空過。抑亦來業無裨。辭親決
志披緇。意欲等超何所。曉夕思忖。豈可遷延過時。心
期佛法棟梁。用作後來龜鏡。常以如此。未能少分相
應。出言須涉於典章。談說乃傍於稽古。形儀挺特。意
氣高閒。遠行要假良朋。數數清於耳目。住止必須擇
伴。時時問於未聞。故云生我者父母。成我者朋友。親
附善者。如霧露中行。雖不濕衣。時時有潤。狎習惡者。
長惡知見。曉夕造惡。即日交報。歿後沉淪。一失人身。
萬劫不復。忠言逆耳。豈不銘心者哉。便能澡心育德
晦跡韜名。蘊素精神。喧囂止絕。若欲參禪學道。頓超
方便之門。心契玄津。研幾精要。決擇深奧。啟悟真源。
博問先知。親近善友。此宗難得其妙。切須子細用心。
可中頓悟正因。便是出塵階漸。此則破三界二十五
有。內外諸法。盡知不實。從心變起。悉是假名。不用將
心湊泊。但情不附物。物豈礙人。任他法性周流。莫斷
莫續。聞聲見色。蓋是尋常。遮邊那邊。應用不闕。如斯
行止。實不枉披法服。亦乃酬報四恩。拔濟三有。生生
若能不退。佛階決定可期。往來三界之賓。出沒為他
作則。此之一學。最妙最玄。但辦肯心。必不相賺。若有
中流之士。未能頓超。且於教法留心。溫尋貝葉。精搜
義理。傳唱敷揚。接引後來。報佛恩德。時光亦不虛棄。
<pb n="373"/>
必須以此扶持。住止威儀。便是僧中法器。豈不見倚
松之葛。上聳千尋。附託勝因。方能廣益。懇修齋戒。莫
謾虧踰。世世生生。殊妙因果。不可等閒過日。兀兀度
時。可惜光陰。不求升進。徒消十方信施。亦乃孤負四
恩。積累轉深。心塵易壅。觸途成滯。人所輕欺。古云。彼
既丈夫我亦爾。不應自輕而退屈。若不如此。徒在緇
門。荏苒一生。殊無所益。伏望興決烈之志。開特達之
懷。舉措看他上流。莫擅隨於庸鄙。今生便須決斷。想
料不繇別人。息意忘緣。不與諸塵作對。心空境寂。只
為久滯不通。熟覽斯文。時時警策。強作主宰。莫徇人
情。業果所牽。誠難逃避。聲和響順。形直影端。因果歷
然。豈無憂懼。故經云。假使百千劫。所作業不亡。因緣
會遇時。果報還自受。故知三界刑罰。縈絆殺人。努力
勤修。莫空過日。深知過患。方乃相勸行持。願百劫千
生。處處同為法侶。乃為銘曰。
幻身夢宅。空中物色。前際無窮。後際寧剋。出此沒彼
升沉疲極。未免三輪。何時休息。貪戀世間。陰緣成質。
從生至老。一無所得。根本無明。因茲被惑。光陰可惜。
剎那不測。今生空過。來世窒塞。從迷至迷。皆因六賊。
六道往還。三界匍匐。早訪明師。親近高德。決擇身心。
去其荊棘。世自浮虛。眾緣豈逼。研窮法理。以悟為則。
心境俱捐。莫記莫憶。六根怡然。行住寂默。一心不生。
萬法俱息。
凡為僧者。宜寫置坐隅。朝夕玩省。初出家人。即令
熟讀毋使遺忘。
<other>○齋佛儀</other>
南無常住十方佛南無常住十方法
南無常住十方僧南無本師釋迦牟尼佛
南無大悲觀世音菩薩南無護法諸天菩薩
曩謨薩縛怛嗒耶多。縛盧枳帝。唵。三婆囉三婆囉。吽
曩謨蘇嚕婆耶。怛他耶多誐。怛姪他。唵。蘇嚕。蘇嚕。缽
囉蘇嚕。缽囉蘇嚕。娑婆訶。
此食色香味。上供十方佛。中奉諸賢聖。下及六道品。
等施無差別。隨願皆飽滿。令今施者得。無量波羅蜜。
三德六味。供佛及僧。法界有情。普同供養。
唵誐誐曩。三婆縛。襪日囉。斛。
乳酪醍醐。造出天廚供。成道當初。牧女前來送。老母
曾將。托在金盤奉。獻上如來。賢聖無邊眾。
禪悅藏菩薩摩訶薩（三稱）
問。時本作法界人天。何云有情。荅。古本是有情故。
有情廣。人天狹。既局人天。何得名普同供養。
<other>○二時臨齋儀</other>
供養清淨法身毘盧遮那佛。圓滿報身盧舍那佛。千
百億化身釋迦牟尼佛。當來下生彌勒尊佛。極樂世
界阿彌陀佛。十方三世一切諸佛。大智文殊師利菩
薩。大行普賢菩薩。大悲觀世音菩薩。諸尊菩薩摩訶
薩。摩訶般若波羅蜜。
三德六味。供佛及僧。法界有情。普同供養。若飯食時。
當願眾生。禪悅為食。法喜充滿（遇粥則云）。粥有十利。饒益
行人。果報無邊。究竟常樂。○食畢結齋偈
 飯食已訖。當願眾生。所作皆辦。具諸佛法。 
問。時本彌勒下。無阿彌陀佛。今何以增入。荅。古本
有故。不忘西方故。又既稱十方三世。舉未來世之
佛以該三世。舉西方之佛以該十方。亦何不可。又
當食粥時。亦只念飯食偈不妨。以飯食該粥故。
<other>○祝聖儀</other>
唵捺摩巴葛瓦帝。阿巴囉密沓。阿優哩阿納蘇必你
實執沓。牒左囉宰也。怛塔哿達也。阿囉訶帝。三藥三
不達也。怛也塔唵薩哩巴。桑斯葛哩。叭哩述沓。達囉
馬帝哿哿捺。桑馬兀哿帝。莎巴瓦。比述帝。馬喝捺也
叭哩瓦哩娑婆訶。願將以此勝功德祝讚
皇帝萬萬歲。聖明君。諸國來朝會。南無無量壽。祝讚
皇帝萬萬歲。祝讚　皇帝萬萬歲。
<pb n="374"/>
大圓滿覺。應跡西乾。心包太虛。量周沙界。仰叩洪慈
俯垂明證。大明國（某）省（某）府（某）縣（某）寺比丘（某）等於
今（某）年（某）月（朔望）旦之辰。雲集僧眾。登臨寶殿。諷演秘
章。稱揚嘉號。所集洪因。端為祝延
今上皇帝。聖壽萬安。伏願金輪永鎮。玉燭常調。八紘
安有道之長。四海樂無為之化。現前大眾。念金剛無
量壽仁王菩薩摩訶薩。摩訶般若波羅蜜。
<other>○祝韋馱儀</other>
神功叵測。密行難思。示勇健於天倫。摧邪輔正。受遺
囑於大覺。護法安僧。仰啟天慈。俯垂明證。大明國（某）
省（某）府（某）縣（某）寺比丘（某）等於今（某）年（某）月（朔望）旦之
辰。雲集僧眾。恭詣祠下。諷演秘章。稱揚嘉號所集功
德專伸祈禱。三洲感應護法韋馱尊天菩薩。侍從天
等。伏念末法僧行。道力衰微。障緣偏熾。惟冀菩薩。神
力冥資。使法輪轉處。內障外障以潛消。僧海和時。惡
友惡魔而永離。人人悟毘盧性海。各各入普賢行門。
供奉檀那。均霑勝益。讚。
 韋馱天將。菩薩化身。擁護佛法誓弘深。寶杵鎮魔軍。
功德難倫。祈禱副群心。 
南無普眼菩薩（三稱）
<other>○祝伽藍儀</other>
神威有赫。願力惟深。宰一寺之權衡。作眾僧之保障。
仰啟神聰俯垂昭鑒。大明國（某）省（某）府（某）縣（某）寺比
丘（某）等於今（某）年（某）月（朔望）旦之辰。雲集僧眾。恭詣祠
下。諷演秘章。稱揚嘉號。所集功德。專伸祈禱。守護伽
藍之神。當山土地一切真宰。伏願山門鎮靜。海眾安
和。護法化以興隆。衛壇場而吉慶。如斯祈禱。必望冥
加。讚。
 伽藍主者。合寺威靈。欽承佛敕共輸誠。擁護法王城。
為翰為屏。梵剎永安寧。 
南無護法藏菩薩（三稱）
<other>○祝祖師儀</other>
一花現瑞。五葉流芳。付法藏於西乾。播心宗於東震
仰啟聖聰。俯垂昭鑒。大明國（某）省（某）府（某）縣（某）寺比
丘（某）等於今（某）年（某）月（朔望）旦之辰。雲集僧眾。恭詣祠
下。諷演秘章。稱揚嘉號。所集功德。專伸祈禱。西天東
土。歷代祖師菩薩。本寺開山和尚。諸位覺靈。伏願宗
風永振。祖印重光。覺花香遍於禪林。法雨恩霑於學
地。如斯祈禱。必望冥加。讚。
 拈花悟旨。祖道初興。綿延四七演真乘。六代遠傳燈
奕葉相承。正法永昌明。 
南無度人師菩薩（三稱）
<other>○祝監齋儀</other>
功司鼎鼐。職任粢盛。遠承香積之風。永作雲廚之主
仰啟神聰。俯垂昭鑒。大明國（某）省（某）府（某）縣（某）寺比
丘（某）等於今（某）年（某）月（朔望）旦之辰。雲集僧眾。恭詣祠
下。諷演秘章。稱揚嘉號。所集功德。專伸祈禱。監齋使
者。大聖緊那羅王之神。伏願二時無乏。六味常盈。掌
水火以平安。供佛僧而豐備。如斯祈禱。必望冥加。（讚）。
 監齋使者。火部威神。調和百味薦惟馨。災耗永無侵。
護命資身。清眾永蒙恩。 
南無燄慧地菩薩（三稱）
<other>○擊鐘儀</other>
先念偈云。 願此鐘聲超法界。鐵圍幽暗悉皆聞。聞塵
清淨證圓通。一切眾生成正覺。 次云。 聞鐘聲。煩惱輕。
出地獄。離火坑。智慧長。菩提生。願成佛。度眾生。 
唵伽囉帝耶娑婆訶次乃鳴鐘一鳴一稱
觀世音菩薩。
<other>○結會念佛儀</other>
在家佛子。作念佛會。三時誦禮。初時誦彌陀經（一卷）。往
生咒（三遍）出聲念佛（五百）默想念佛（五百）禮四十八拜回向
一次。中時亦然。後時亦然。不必念藥師等經。不必吹
打樂器。不必念真言讚燈獻供。純一念佛。不雜餘事。
<pb n="375"/>
如是修行。必生淨土。不然則漸染世情。終歸應赴。慎
之慎之。
<other>○香讚</other>
 爐香乍爇。法界蒙熏。諸佛（隨換）海會悉遙聞。隨處結祥
雲。誠意方殷。諸佛現全身。 
<other>○西方讚</other>
 蓮池海會。彌陀如來。觀音勢至坐華臺。諸上善人偕。
大誓弘開。普願離塵埃。 

諸經日誦集要卷之下（終）
　（雲棲弟子陸＆unrec;禧大＆unrec;上奉
　母呂太孺人下同男福登施資九兩八錢五分
　　助刻
　先師大板法彙輯古中諸經日誦一冊普願上酬
佛祖下濟群生者
　崇禎歲次壬午佛成道日識）

<other>具戒便蒙</other>
菩薩戒弟子雲棲寺沙門袾宏輯
大比丘具足戒。若僧祇根本五分四分之類。各
不下四十五十餘卷。太繁難通。故譯者各約之
而為戒本。鈍者猶以為繁。乃更約之。其辭愈約。
而其義則愈明矣。便初學故。非敢減損也。
大比丘具足二百五十戒
<other>△四波羅夷法（此云棄。又云極惡）</other>
（一）犯不淨行。
（二）不與物盜心取。
（三）故斷人命。歎譽快勸人死。
（四）實無所知。自言得上人法。
比丘犯此四法。不得與諸比丘共住。
<other>△十三僧伽婆尸沙法（此云眾殘）</other>
（一）故出精。除夢中。
（二）與女人身相觸。
（三）與女人麤惡婬欲語。
（四）教女人以婬欲法供養我。
（五）為男女作媒嫁。
（六）難處。妨處。無主自作屋。不將諸比丘指授處所。過
量作。
（七）難處。妨處。有主為己作大房。不將餘比丘指授處
所。
（八）以無根波羅夷法。謗非波羅夷比丘。
（九）以少分無根波羅夷法。謗非波羅夷比丘。
（十）欲破和合僧。受破僧法。三諫不捨。
（十一）黨助破僧者。三諫不捨。
（十二）污他家。行惡行。反謗規正僧。三諫不捨。
（十三）惡性不受人語。三諫不捨。
比丘犯此十三法。當行六夜摩那多。仍二十僧
中出罪。不滿二十眾。罪不得出。
<other>△二不定法</other>
（一）與女人獨在覆障處。可作婬處坐。說非法語。於波
羅夷。僧伽婆尸沙。波逸提。三法中應何法治。
（二）與女人在露現處。不可作婬處坐。說非法語。於僧
伽婆尸沙。波逸提。二法中應何法治。
比丘犯此二法。治罪輕重無定。
<other>△三十尼薩耆波逸提法（此云捨墮。言不捨者當墮）</other>
（一）畜長衣過十日。
（二）離三衣異處宿。除僧羯磨。
（三）畜非時衣過一月。
（四）取非親里比丘尼衣。除貿易。
（五）使非親里比丘尼浣染打故衣。
（六）從非親里居士居士婦乞衣。除奪衣。失衣。燒衣。漂
衣。
（七）如上時。非親里居士居士婦與衣。不知足受。
<pb n="376"/>
（八）居士居士婦為比丘具衣價。比丘到其家讚歎為
好故。
（九）二家為比丘辦衣價。比丘到二家讚歎為好故。
（十）施主送衣價與比丘執事人。執事人不與。往取過
五六。更往求得衣。
（十一）蠶綿作新臥具。
（十二）新純黑羺羊毛作臥具。
（十三）不用二分純黑羊毛三分白。四分尨作新臥具。
（十四）臥具未及六年。不捨。更作新者。除僧羯磨。
（十五）作新臥具。不取故者縱廣一磔手揲新者上。
（十六）自持羊毛行。過三由旬。
（十七）使非親里比丘尼浣染擘羊毛。
（十八）自手受金銀錢。若使人受。若口可受。
（十九）種種買賣寶物。
（二十）種種販賣。
（二十一）畜長缽過十日。
（二十二）畜缽未滿五綴。更求新缽。
（二十三）自乞縷線。使非親里織師織作衣。
（二十四）人使織師為比丘織衣。比丘到織師家囑託好織。
（二十五）比丘與比丘衣。後悔復奪。不還彼衣。
（二十六）有病。畜酥油生酥蜜石蜜過七日。
（二十七）先春殘一月求雨浴衣。半月前早用。
（二十八）未滿夏受衣。畜過十日前。
（二十九）有疑畏有緣事。離衣宿過六夜。
（三十）知他欲與僧物。自迴入己。
比丘犯此三十法。當速向僧中捨。不捨則墮地
獄。
<other>△九十波逸提（此云墮）</other>
（一）知而妄語。
（二）種種毀訾語。
（三）兩舌語。
（四）與婦人同室宿。
（五）與未受大戒人共宿至三夜。
（六）與未受大戒人同誦。
（七）向未受大戒人說比丘麤惡罪。除僧羯磨。
（八）向未受大戒人說過人法。言我知是。我見是。見知
實者。
（九）與女人說法過五六語。除有智男子。
（十）自手掘地。若教人掘。
（十一）壞鬼神村。
（十二）妄作異語惱僧。
（十三）嫌罵僧知事者。
（十四）取僧臥具等露地敷。若教人敷。去時不舉。不教人
舉。
（十五）僧房內敷僧臥具等。若教人敷。捨去不自舉。不教
人舉。
（十六）於他比丘住處強敷臥具。令他避我去。
（十七）於僧房內牽出他比丘。若使人牽。
（十八）重閣上坐臥脫腳繩床木床。
（十九）用有蟲水澆泥澆草。
（二十）作房舍等覆苫過二三節。
（二十一）僧不差。自往教授比丘尼。
（二十二）僧差教授比丘尼。乃至日沒。
（二十三）謗教授比丘尼僧為飲食故往教。
（二十四）與非親里比丘尼衣。除貿易。
（二十五）為非親里比丘尼作衣。
（二十六）與比丘尼屏覆處坐。
（二十七）與比丘尼期同道行。除有疑恐怖伴行時。
（二十八）與比丘尼同船。除直渡。
（二十九）知比丘尼讚歎因緣得食。食除施主先有意。
（三十）與婦人期同道行。
（三十一）施一食處過受。
（三十二）展轉食。除病時。施衣時。作衣時。
<pb n="377"/>
（三十三）別眾食。除病時。施衣時。作衣時。行道時。船行時。大
會時。沙門施食時。
（三十四）檀越請食。無病。過兩三缽受。不分與餘比丘。
（三十五）足食竟或時受請。不作餘食法更食。
（三十六）知他比丘足食竟更受請。不作餘食法。故使食令
犯。
（三十七）非時食。
（三十八）食殘宿食。
（三十九）不受食。若藥著口中。除水及楊枝。
（四十）無病。自為己索好美食。
（四十一）自手與外道男女食。
（四十二）先受請。若前食後食。行詣餘家。不囑餘比丘。除病
時。作衣時。施衣時。
（四十三）食家中有寶。強安坐。
（四十四）食家中有寶。在屏處坐。
（四十五）獨與女人露地坐。
（四十六）約比丘同至聚落。竟不教與食。遣使去。
（四十七）無病。四月與藥。過受。除常請。更請。分請。盡形請。
（四十八）往觀軍陣。除時因緣。
（四十九）有因緣至軍中。若過二夜至三夜。
（五十）軍中住二宿三宿。或觀鬥戰。遊軍象馬等。
（五十一）飲酒。
（五十二）水中戲。
（五十三）擊擽他。
（五十四）不受諫。
（五十五）恐怖他比丘。
（五十六）無病。半月沐浴。過受。除熱時。病時。風時。雨時。遠行
來時。
（五十七）無病。露地然火。若教人然。除時因緣。
（五十八）藏他比丘衣缽坐具針筒。若自藏。若教人藏。
（五十九）淨施五眾衣。不問主輒著。
（六十）得新衣。不作三種染壞色。青。黑。木蘭。
（六十一）故斷畜生命。
（六十二）故飲用有蟲水。
（六十三）故惱他比丘。乃至少時不樂。
（六十四）知他比丘有麤惡罪。覆藏。
（六十五）年未滿二十。與受大戒。
（六十六）諍事如法滅已後更發舉。
（六十七）知是賊伴。故與同行。
（六十八）說婬欲非障道法。三諫不捨。
（六十九）如上邪見人。故供給所需。共同羯磨。
（七十）沙彌說婬欲非障道法。被擯。比丘與同一止宿。
（七十一）不受諫。反難持律者。
（七十二）輕呵戒律。
（七十三）不一心聽戒。無知無解。
（七十四）如上比丘。彼親友以僧物與。
（七十五）僧斷事。不與欲而起去。
（七十六）與欲已後更呵。
（七十七）知他比丘鬥爭。聽此語向彼說。
（七十八）打比丘。
（七十九）手摶比丘。
（八十）以無根僧伽婆尸沙法謗比丘。
（八十一）王未出。未藏寶。入宮門內。
（八十二）自捉寶。及寶莊飾具。若使人捉。除僧伽藍中。及寄
宿處。
（八十三）非時入聚落。不囑餘比丘。
（八十四）作床過如來八指。
（八十五）以兜羅綿貯作繩床木床臥具坐褥。
（八十六）以骨牙角作鍼筒。
（八十七）作臥具。長過佛二磔手半。廣過二磔手。
（八十八）作覆瘡衣。長過佛四磔手。
（八十九）作雨浴衣。長過佛六磔手。廣過二磔手半。
（九十）若佛衣等量。長過佛九磔手。廣過六磔手。
<pb n="378"/>
比丘犯此九十法。當墮。
<other>△四波羅提提舍尼法（此云向彼悔）</other>
（一）無病入村中。從非親里比丘尼自手受食。食。
（二）比丘尼在食家。指示與某甲羹與某甲飯。無比丘
在。
（三）無病。自手受學家僧食。食。
（四）阿蘭若反疑怖處。不先語檀越。伽藍外不受食。在
伽藍內。無病自手受食。食。
比丘犯此四法。應向眾僧悔過。
<other>△一百應當學法（梵語式叉迦羅尼此云應當學）</other>
（一）齊整著內衣。
（二）齊整著三衣。
（三）不得反抄衣入白衣舍。
（四）不得反抄衣白衣舍坐。
（五）不得衣纏頸入白衣舍。
（六）不得衣纏頸白衣舍坐。
（七）不得覆頭入白衣舍。
（八）不得覆頭白衣舍坐。
（九）不得跳行入白衣舍。
（十）不得跳行白衣舍坐。
（十一）不得蹲坐白衣舍內。
（十二）不得叉腰入白衣舍。
（十三）不得叉腰白衣舍坐。
（十四）不得搖身入白衣舍。
（十五）不得搖身白衣舍坐。
（十六）不得掉臂入白衣舍。
（十七）不得掉臂白衣舍坐。
（十八）好覆身入白衣舍。
（十九）好覆身白衣舍坐。
（二十）不得左右顧視入白衣舍。
（二十一）不得左右顧視白衣舍坐。
（二十二）靜默入白衣舍。
（二十三）靜默白衣舍坐。
（二十四）不得戲笑入白衣舍。
（二十五）不得戲笑白衣舍坐。
（二十六）正意受食。
（二十七）平缽受食。
（二十八）平缽受羹。
（二十九）羹飯俱食。
（三十）以次食。
（三十一）不得挑缽中央食。
（三十二）無病。不得為己索羹飯。
（三十三）不得以飯覆羹。更望得。
（三十四）不得視比座缽中。起嫌心。
（三十五）當繫缽想食。
（三十六）不得大摶飯食。
（三十七）不得張口待飯食。
（三十八）不得含食語。
（三十九）不得摶飯擲口中。
（四十）不得遺落飯食。
（四十一）不得頰飯食。
（四十二）不得嚼飯作聲。
（四十三）不得歙飯食。
（四十四）不得舌舐食。
（四十五）不得振手食。
（四十六）不得手把散飯食。
（四十七）不得污手捉食器。
（四十八）不得洗缽水棄白衣舍內。
（四十九）不得生草上大小便涕唾。除病。
（五十）不得淨水中大小便涕唾。除病。
（五十一）不得立大小便。除病。
（五十二）不得為反抄衣人說法。除病。
（五十三）不得為衣纏頸人說法。除病。
<pb n="379"/>
（五十四）不得為覆頭人說法。除病。
（五十五）不得為裹頭人說法。除病。
（五十六）不得為叉腰人說法。除病。
（五十七）不得為著革屣人說法。除病。
（五十八）不得為著木屐人說法。除病。
（五十九）不得為騎乘人說法。除病。
（六十）不得佛塔內宿。除為守護故。
（六十一）不得佛塔內藏寶物。除為堅牢故。
（六十二）不得著革屣入佛塔中。
（六十三）不得捉革屣入佛塔中。
（六十四）不得著革屣繞佛塔行。
（六十五）不得著富羅入佛塔中。
（六十六）不得捉富羅入佛塔中。
（六十七）不得塔下食。留草。及食污地。
（六十八）不得擔死屍從塔下過。
（六十九）不得塔下埋死屍。
（七十）不得塔下燒死屍。
（七十一）不得塔前燒死屍。
（七十二）不得繞塔四邊燒死屍。使臭氣來入。
（七十三）不得持死人衣及床從塔下過。除浣染香熏。
（七十四）不得塔下大小便。
（七十五）不得向塔大小便。
（七十六）不得繞塔四邊大小便。使臭氣來入。
（七十七）不得持佛像至大小便處。
（七十八）不得塔下嚼楊枝。
（七十九）不得向塔嚼楊枝。
（八十）不得繞塔四邊嚼楊枝。
（八十一）不得塔下涕唾。
（八十二）不得向塔涕唾。
（八十三）不得繞塔四邊涕唾。
（八十四）不得向塔舒腳坐。
（八十五）不得安佛在下房。己在上房住。
（八十六）人坐己立。不得為說法。除病。
（八十七）人臥己坐。不得為說法。除病。
（八十八）人在坐。己在非坐。不得為說法。除病。
（八十九）人在高坐。己在下坐。不得為說法。除病。
（九十）人在前行。己在後行。不得為說法。除病。
（九十一）人在高經行處。己在下經行處。不得為說法。除病。
（九十二）人在道。己在非道。不得為說法。除病。
（九十三）不得攜手在道行。
（九十四）不得上樹過人頭。除時因緣。
（九十五）不得絡囊盛缽貫杖頭。置肩上行。
（九十六）人持杖。不應為說法。除病。
（九十七）人持劍。不應為說法。除病。
（九十八）人持矛。不應為說法。除病。
（九十九）人持刀。不應為說法。除病。
（一百）人持蓋。不應為說法。除病。
比丘犯此一百法。名為惡作。
<other>△七滅諍法</other>
（一）應與現前毗尼。當與現前毗尼。
（二）應與憶念毗尼。當與憶念毗尼。
（三）應與不癡毗尼。當與不癡毗尼。
（四）應與自言治。當與自言治。
（五）應與多覓罪相。當與多覓罪相。
（六）應與覓罪相。當與覓罪相。
（七）應與如草覆地。當與如草覆地。
比丘有諍事起。當以七法隨而除滅。
　（古秀州弟子大勝孫洪基捐資共五兩六錢
　　助鋟
雲棲大師法彙輯古中具戒便蒙沙彌要略誦戒
　式三種少報
佛祖拯度之垂恩并誌
大師維世之遺範末法良猷與願無斁
<pb n="380"/>
崇禎庚辰歲孟夏八日佛誕日謹識）
具戒便蒙（終）

<other>沙彌律儀要略</other>
菩薩戒弟子雲棲寺沙門袾宏輯
梵語沙彌。此云息慈。謂息惡行慈。息世染而慈濟眾
生也。亦云勤策。亦云求寂。律儀者。十戒律諸威儀也。
<other>上篇</other>
<other>戒律門</other>
佛制出家者。五夏以前。專精戒律。五夏以後。方乃
聽教參禪。是故沙彌剃落。先受十戒。次則登壇受
具。今名為沙彌。而本所受戒。愚者茫乎不知。狂者
忽而不學。便擬躐等。罔意高遠。亦可慨矣。因取十
戒。略解數語。使蒙學知所向方。好心出家者。切意
遵行。慎勿違犯。然後近為比丘戒之階梯。遠為菩
薩戒之根本。因戒生定。因定發慧。庶幾成就聖道。
不負出家之志矣。若樂廣覽自當閱律藏全書。
後十戒。出沙彌十戒經。佛敕舍利弗為羅睺羅說。
一曰不殺生
解曰。上至諸佛聖人。師僧父母。下至蜎飛蝡動。微
細昆蟲。但有命者。不得故殺。或自殺。或教他殺。或
見殺隨喜。廣如律中。文繁不錄。○經載冬月生蝨。
取放竹筒中。煖以綿絮。養以膩物。恐其饑凍而死
也。乃至濾水覆燈。不畜貓狸等。皆慈悲之道也。微
類尚然。大者可知矣。今人不能如是行慈。復加傷
害可乎。故經云。施恩濟乏。使其得安。若見殺者。當
起慈心。噫。可不戒歟。
二曰不盜
解曰。金銀重物。以至一鍼一草。不得不與而取。若
常住物。若信施物。若僧眾物。若官物。民物。一切物。
或奪取。或竊取。或詐取。乃至偷稅冒渡等。皆為偷
盜。○經載一沙彌盜常住果七枚。一沙彌盜眾僧
餅數番。一沙彌盜眾僧石蜜少分。俱墮地獄。故經
云。寧就斷手。不取非財。噫。可不戒歟。
三曰不婬
解曰。在家五戒。惟制邪婬。出家十戒。全斷婬欲。但
干犯世間一切男女。悉名破戒。○楞嚴載寶蓮香
比丘尼。私行婬欲。自言婬欲。非殺非偷。無有罪報。
遂感身出猛火。生陷地獄。世人因欲殺身亡家。出
俗為僧。豈得更犯。生死根本。欲為第一。故經云。婬
泆而生。不如貞潔而死。噫。可不戒歟。
四曰不妄語
解曰。妄語有四。一者妄言。謂以是為非。以非為是。
見言不見。不見言見。虛妄不實等。二者綺語。謂粧
飾浮言靡語。艷曲情詞。導欲增悲。蕩人心志等。三
者惡口。謂麤惡罵詈人等。四者兩舌。謂向此說彼。
向彼說此。離間恩義。挑唆鬥爭等。乃至前譽後毀。
面是背非。證入人罪。發宣人短。皆妄語之類也。若
凡夫自言證聖。如言已得須陀洹果。斯陀含果等。
名大妄語。其罪極重。餘妄語。為救他急難。方便權
巧。慈悲利濟者不犯。○古人謂行己之要自不妄
語始。況學出世之道乎。經載沙彌輕笑一老比丘
讀經。聲如狗吠。而老比丘者是阿羅漢。因教沙彌
急懺。僅免地獄。猶墮狗身。惡言一句。為害至此。故
經云。夫士處世。斧在口中。所以斬身。繇其惡言。噫。
可不戒歟。
五曰不飲酒
解曰。飲酒者。謂飲一切能醉人酒。西域酒有多種。
甘蔗蒲萄。及與百花皆可造酒。此方止有米造。俱
不可飲。除有重病。非酒莫療者。白眾方服。無故一
滴不可沾唇。乃至不得嗅酒。不得止酒舍。不得以
酒飲人。○儀狄造酒。禹因痛絕。紂作酒池。國以滅
亡。僧而飲酒。可恥尤甚。昔有優婆塞因破酒戒。遂
<pb n="381"/>
併餘戒俱破。三十六失。一飲備焉。過非小矣。貪飲
之人。死墮沸屎地獄。生生愚癡。失智慧種。迷魂狂
藥。烈於砒酖。故經云。寧飲洋銅。慎無犯酒。噫。可不
戒歟。
六曰不著香華鬘不香塗身
解曰。華鬘者。西域人貫華作鬘以嚴其首。此土則
繒絨金寶。製飾巾冠之類是也。香塗身者。西域貴
人。用名香為末。令青衣摩身。此土則佩香熏香脂
粉之類是也。出家之人。豈宜用此。○佛制三衣。俱
用麤疏麻布。獸毛蠶口。害物傷慈。非所應也。除年
及七十。衰頹之甚。非綿不暖者。或可為之。餘俱不
可。○夏禹惡衣。公孫布被。王臣之貴。宜為不為。豈
得道人。反貪華飾。壞色為服。糞掃蔽形。固其宜矣。
古有高僧。三十年著一緉鞋。況凡輩乎。噫。可不戒
歟。
七曰不歌舞倡伎不往觀聽
解曰。歌者口出歌曲。舞者身為戲舞。倡伎者謂琴
瑟簫管之類是也。不得自作。亦不得他人作時。故
往觀聽。○古有仙人。因聽女歌音聲微妙。遽失神
足。觀聽之害如是。況自作乎。今世愚人。因法華有
琵琶鐃鈸之句。恣學音樂。然法華乃供養諸佛。非
自娛也。應院作人間法事道場。猶可為之。今為生
死。捨俗出家。豈宜不修正務而求工技樂。乃至圍
棋陸博骰擲樗蒲等事。皆亂道心。增長過惡。噫。可
不戒歟。
八曰不坐高廣大床
解曰。佛制繩床。高不過如來八指。過此則犯。乃至
漆彩雕刻。及紗絹帳褥之類。亦不宜用。○古人用
草為座。宿於樹下。今有床榻。亦既勝矣。何更高廣。
縱恣幻軀。脅尊者一生脅不著席。高峰妙禪師。三
年立願不沾床凳。悟達受沉香之座。尚損福而招
報。噫。可不戒歟。
九曰不非時食
解曰。非時者。過日午非僧食之時分也。諸天早食。
佛午食。畜生午後食。鬼夜食。僧宜學佛。不過午食。
○餓鬼聞碗缽聲。則咽中火起。故午食尚宜寂靜。
況過午乎。昔有高僧聞鄰房僧午後舉爨。不覺涕
泣。悲佛法之衰殘也。今人體弱多病。欲數數食者。
或不能持此戒。故古人稱晚食為藥石。取療病之
意也。必也知違佛制。生大慚愧。念餓鬼苦。常行悲
濟。不多食。不美食。不安意食。庶幾可耳。如或不然。
得罪彌重。噫。可不戒歟。
十曰不捉持生像金銀寶物
解曰。生。即金也。像。似也。似金者。銀也。謂金色生本
自黃。銀可染黃似金也。寶。七寶之類也。皆長貪心
妨廢道業。故佛在世時。僧皆乞食。不立煙爨。衣服
房室。悉任外緣。置金銀於無用之地。捉持尚禁。清
可知矣。○鋤金不顧。世儒尚然。釋子稱貧。畜財奚
用。今人不能俱行乞食。或入叢林。或住庵院。或出
遠方。亦未免有金銀之費。必也知違佛制。生大慚
愧。念他窮乏。常行布施。不營求。不畜積。不販賣。不
以七寶粧飾衣器等物。庶幾可耳。如或不然。得罪
彌重。噫。可不戒歟。

<other>下篇</other>
<other>威儀門</other>
佛制沙彌年滿二十。欲受具足戒時。若問不能具
對沙彌事者。不應與具足戒。當云。卿作沙彌。乃不
知沙彌所施行。沙門事大難作。卿且去。熟學。當悉
聞知。乃應受具足戒。今授卿具足戒。人謂佛法易
行。沙門易作。故當先問。
以下條則。於沙彌威儀諸經。及古清規。今沙彌
成範中節出。又宣律師行護律儀。雖誡新學比
<pb n="382"/>
丘。有可通用者亦節出。良以末法人情。多諸懈
怠。聞繁則厭。繇是刪繁取要。仍分類以便讀學。
間有未備。從義補入一二。其有樂廣覽者。自當
簡閱全書。
敬大沙門第一
不得喚大沙門字。○不得盜聽大沙門說戒。○不得
轉行說大沙門過。○不得坐見大沙門過不起。除讀
經時。病時。剃髮時。飯時。作眾事時。○行護云。五夏以
上。即闍黎位。十夏以上。即和尚位。雖比丘事。沙彌當
預知之。
事師第二
當早起。○欲入戶當先三彈指。○若有過。和尚阿闍
黎教戒之。不得還逆語。○視和尚阿闍黎。當如視佛。
○若使出不淨器。不得唾。不得怒恚。○若禮拜。師坐
禪不應作禮。師經行不應作禮。師食。師說經。師梳齒。
師澡浴。師眠息等。俱不應作禮。師閉戶。不應戶外作
禮。欲入戶作禮。應彈指三遍。師不應應去。○持師飲
食。皆當兩手捧。食畢斂器。當徐徐。○侍師不得對面
立。不得高處立。不得太遠立。當令師小語得聞。不費
尊力。○若請問佛法因緣。當整衣禮拜。合掌胡跪。師
有語。澄心諦聽。思惟深入。○若問家常事。不須拜跪。
但端立師側。據實申白。○師若身心倦。教去。應去。不
得心情不喜。見於顏色。○凡有犯戒等事。不得覆藏。
速詣師哀乞懺悔。師許則盡情發露。精誠悔改。還得
清淨。○師語未了不得語。不得戲坐師座。及臥師床。
著師衣帽等。○為師馳達書信。不得私自拆看。亦不
得與人看。到彼有問應答。則實對。不應答。則善辭卻
之。彼留。不得便住。當一心思師望歸。○師對賓。或立
常處。或於師側。或於師後。必使耳目相接。候師所須。
○師疾病。一一用心調治。房室。被褥藥餌粥食等。○
持衣授履。洗浣烘晒等。具於律中。茲不煩錄。
【附】凡侍師。不命之坐不敢坐。不問不敢對。除自有事
欲問。○凡侍立。不得倚壁靠卓。宜端身齊足側立。○
欲禮拜。若師止之。宜順師命勿拜。○凡師與客談論。
涉道話有益身心者。皆當記取。○師有所使令。宜及
時作辦。不得違慢。○凡睡眠。不得先師。○凡人問師
諱。當云上某下某。○凡弟子當擇明師。久久親近。不
得離師太早。如師實不明。當別求良導。○設離師。當
憶師誨。不得縱情自用。隨世俗流。行不正事。亦不得
住市井鬧處。不得住神廟。不得住民房。不得住近尼
寺處。不得以與師各住而行世法中一切惡事。
隨師出行第三
不得過歷人家。○不得止住道邊共人語。○不得左
右顧視。當低頭隨師後。○到檀越家。當住一面。師教
坐應坐。○到他寺院師禮佛。或自禮。不得擅自鳴磬。
○若山行。當持坐具隨之。若遠行。不得相離太遠。若
過渡。當持杖徐試淺深。○持瓶攜錫等。具如律中。文
繁不錄。
【附】若偶分行。約於某處會。不得後時。○師受齋。當侍
立出生。齋畢。復侍立收嚫。
入眾第四
不得爭坐處。○不得於坐上遙相呼語笑。○眾中有
失儀。當隱惡揚善。○不得伐勞顯己之功。○凡在處。
睡不在人前。起不在人後。○凡洗面。不得多使水。○
擦牙吐水。須低頭引水下。不得噴水濺人。○不得高
聲鼻涕嘔吐。○不得於殿塔及淨室淨地淨水中涕
唾。當於僻處。○喫茶湯時。不得隻手揖人。○不得向
塔洗齒。及向和尚阿闍黎等。○凡聞鐘聲。合掌默念。
聞鐘聲。煩惱輕。智慧長。菩提生。離地獄。出火坑。願成
佛。度眾生。唵。伽羅帝耶娑訶。○不得多笑。若大笑及
呵欠。當以衣袖掩口。○不得急行。不得將佛燈私就
己用。若燃燈當好以罩密覆。勿令飛蟲投入。○供佛
花。取開圓者。不得先嗅。除萎者。方供新者。萎者。不得
<pb n="383"/>
棄地踐踏。宜置屏處。○不得聞呼不應。凡呼俱宜以
念佛應之。○凡拾遺物。即當白主事僧。
【附】不得與年少沙彌結友。○不得三衣苟簡。○不得
多作衣服。若有餘當捨。○不得辦精緻絛拂玩器等
粧點江湖。取笑識者。○不得著色服。及類俗人衣飾
等。○不得不淨手搭衣。○凡上殿。須束縛褲襪。不得
放意自便。○不得閒走。○不得多言。○不得坐視大
眾勞務。避懶偷安。○不得私取招提竹木花果蔬菜
一切飲食。及一切器物等。○不得談說朝廷公府政
事得失。及白衣家長短好惡。○凡自稱當舉二字法
名。不得云我及小僧。○不得因小事爭執。若大事難
忍者。亦須心平氣和。以理論辯。不可。則辭而去。動氣
發麤。即非好僧也。
隨眾食第五
聞揵搥聲即當整衣服。○臨食咒願。皆當恭敬。○出
生飯不過七粒。麵不過一寸。饅頭不過指甲許。多則
為貪。少則為慳。其餘蔬菜荳腐不出。○凡出生。安左
手中。想念偈云。 汝等鬼神眾。我今施汝供。此食遍十
方。一切鬼神共。 ○凡欲食作五觀想。一。計功多少。量
彼來處。二。忖己德行。全缺應供。三。防心離過。貪等為
宗。四。正事良藥。為療形枯。五。為成道故。方受此食。○
無呵食好惡。○不得以食私所與。若摘與狗。○來益
食。不得言不用。若已飽。當以手讓卻之。○不得爪頭
使風屑落鄰缽中。○不得含食語。○不得笑談雜話。
○不得嚼食有聲。○如欲挑牙。以衣袖掩口。○食中
或有蟲螘。宜密掩藏之。莫令鄰單見。生疑心。○當一
坐食。不得食訖離座更坐食。○不得食訖以手指刮
碗缽食。○凡食不得太速。不得太遲。○行食未至。不
得生煩惱。○或有所需。默然指授。不得高聲大喚。○
不得碗缽作聲。○不得食畢先起。○若違僧制。聞白
槌。不得抗拒不服。○飯中有穀。去皮食之。
【附】不得見美味。生貪心恣口食。○不得偏眾食。
禮拜第六
禮拜不得占殿中央。是住持位。○有人禮佛。不得向
彼人頭前徑過。○凡合掌。不得十指參差。不得中虛。
不得將指插鼻中。須平胸高低得所。○不得非時禮
拜。如欲非時禮。須待人靜時。○師禮佛。不得與師並
禮。當隨後遠拜。○師拜人。不得與師同拜。○在師前。
不得與同類相禮。○在師前。不得受人禮。○己手持
經像。不得為人作禮。
【附】凡禮拜。須精誠作觀。教列七種禮。不可不知。
聽法第七
凡遇掛上堂牌。宜早上堂。莫待法鼓大擂。○整理衣
服。○平視直進。○坐必端嚴。○不得亂語。○不得大
咳唾。
【附】凡聽法須聞而思。思而修。不得專記名言以資談
柄。○不得未會稱會。入耳出口。○年少沙彌。戒力未
固。宜更學律。不得早赴講筵。
習學經典第八
宜先學律。後學修多羅。不得違越。○凡學一經。須先
白師。經完更白。別學某經。○不得口吹經上塵。○不
得經案上包藏茶末雜物。○人閱經。不得近彼案前
經行。○凡經籍損壞。宜速修補。○沙彌本業未成。不
得習學外書子史治世典章。
【附】不得揀應赴道場經習學。○不得習學偽造經典。
○不得習學命書。相書。醫書。兵書。卜筮書。天文書。地
理書。圖讖書。乃至爐火黃白神奇鬼怪符水等書。○
不得習學宣卷打偈。○不得習學外道書。除智力有
餘。為欲知內外教深淺者。可以涉獵。然勿生習學想。
○不得習學詩辭。○不得著心學字求工。但書寫端
楷足矣。○不得污手執持經。○對經典如對佛。不得
戲笑。○不得案上狼藉卷帙。○不得高聲動眾。○不
得借人經看不還。及不加愛重以致損壞。
<pb n="384"/>
入寺院第九
凡入寺門。不得行中央。須緣左右邊行。緣左先左足。
緣右先右足。○不得無故登大殿遊行。○不得無故
登塔。○入殿塔當右遶。不得左轉。○不得殿塔中涕
唾。○遶塔或三匝七匝。乃至十百。須知遍數。○不得
以笠杖等倚殿壁。
入禪堂隨眾第十
單上不得抖衣被作聲扇風。使鄰單動念。○下床默
念偈云。 從朝寅旦直至暮。一切眾生自迴護。若於足
下喪身形。願汝即時生淨土。 ○不得大語高聲。○輕
手揭簾。須垂後手。○不得拖鞋作聲。○不得大咳嗽
作聲。○不得鄰單交頭接耳。講說世事。○或有道伴
親情相看。堂中不得久話。相邀林下水邊。乃可傾心
談論。○若看經須端身澄心默翫。不得出聲。○二板
鳴。即宜早進堂。○歸位默念偈云。 正身端坐。當願眾
生。坐菩提座。心無所著。 
【附】不得穿堂直過。○上單下單。俱當細行。勿令鄰單
動念。○不得單上寫文字。除眾看經教時。○不得單
上相聚擺茶夜坐雜話。○不得單上縫補衣被。○不
得眠臥共鄰單說話動眾。
執作第十一
當惜眾僧物。○當隨知事者教令。不得違戾。○凡洗
菜當三易水。○凡汲水。先淨手。○凡用水須諦視有
蟲無蟲。以密羅濾過方用。若嚴冬。不得早濾水。須待
日出。○凡燒灶。不得燃腐薪。○凡作食。不得帶爪甲
垢。○凡棄惡水不得當道。不得高手揚潑。當離地四
五寸徐徐棄之。○凡掃地不得逆風掃。不得聚灰土
安門扇後。○洗內衣須拾去蟣蝨方洗。○夏月用水
盆了須覆。若仰即蟲生。
【附】不得熱湯潑地上。○一切米麵蔬果等不得輕棄
狼藉。須加愛惜。
入浴第十二
先以湯洗面從上至下。徐徐洗之。○不得麤躁以湯
水濺鄰人。○不得浴堂小遺。○不得共人語笑。人天
寶鑑云。一沙彌入浴戲笑。遂感沸湯地獄之報。○不
得洗僻處。○凡有瘡癬。宜在後浴。或有可畏瘡。尤宜
迴避。免刺人眼。○不得恣意久洗妨礙後人。
【附】脫衣著衣。安詳自在。○浴前先洗淨。須細行。不得
以洗淨水入浴釜。○湯冷熱。依例擊梆。不得大喚。
入廁第十三
欲大小便即當行。莫待內逼倉卒。○於竹竿上掛直
掇。摺令齊整。以手巾或腰絛繫之。一作記認。二恐墮
地。○須脫換鞋腳。不可淨鞋入廁。○至當三彈指。使
內人知。○不得迫促內人使出。○已上復當三彈指。
默念大小便時。當願眾生。棄貪嗔癡。蠲除罪法。○不
得低頭視下。○不得持草畫地。○不得努氣作聲。○
不得隔壁共人說話。○不得唾壁。○逢人不得作禮。
宜側身避之。○不得沿路行繫衣帶。○便畢。當淨澡
手。未澡不得持物。○洗手。默念以水盥掌。當願眾生
得清淨手。受持佛法。唵。主迦囉耶娑訶。
【附】若小解亦要收起衣袖。又不可著偏衫小解。
睡臥第十四
臥須右脅。名吉祥睡。不得仰臥覆臥。及左脅臥。○不
得與師同室同榻。或得同室不得同榻。○亦不得與
同事沙彌共榻。○凡掛鞋履小衣等。不得過人頭面。
【附】不得脫裏衣臥。○不得睡上床笑語高聲。○不得
聖像及法堂前攜溺器過。
圍爐第十五
不得交頭接耳說話。○不得彈垢膩火中。○不得烘
焙鞋襪。○不得向火太久。恐妨後人。稍煖。便宜歸位。
在房中住第十六
更相問訊。須知大小。○欲持燈火入。預告房內知。云
火入。欲滅燈火。預問同房人更用燈否。○滅燈火。不
<pb n="385"/>
得口吹。念誦不得高聲。○若有病人當慈始終看之。
○有人睡。不得打物作嚮及高聲語笑。○不得無故
入他房院。
到尼寺第十七
有異坐方坐。無異坐不得坐。○不得為非時之說。○
若還。不得說其好醜。○不得書疏往來及假借裁割
洗浣等。○不得手為淨髮。○不得屏處共坐。
【附】無二人。不得單進。○不得彼此送禮。○不得囑託
尼僧入豪貴家化緣。及求念經懺等。○不得與尼僧
結拜父母姊妹道友。
至人家第十八
有異坐當坐。不宜雜坐。○人問經。當知時。慎勿為非
時之說。○不得多笑。○主人設食。雖非法會。亦勿失
儀軌。○無犯夜行。○不得空室內或屏處與女人共
坐共語。○不得書疏往來等同前。○若詣俗省親。當
先入中堂禮佛。或家堂聖像端莊問訊。次父母眷屬
等。一一問訊。○不得向父母說師法嚴。出家難。寂寥
淡薄。艱辛苦屈等事。宜為說佛法。令生信增福。○不
得與親族小兒等久坐久立雜話戲笑。亦不得問族
中是非好惡。○若天晚作宿。當獨處一榻。多坐少臥。
一心念佛。事訖即還。不得留連。
【附】不得左右邪視。○不得雜語。○若與女人語。不得
低聲密語。不得多語。○不得詐現威儀。假粧禪相。求
彼恭敬。○不得誑說佛法。亂答他問。自賣多聞。求彼
恭敬。○不得送盒禮。效白衣往還。○不得管人家務。
○不得雜坐酒席。○不得結拜白衣人作父母姊妹。
○不得說僧中過失。
乞食第十九
當與老成人俱。若無人俱。當知所可行處。○到人門
戶。宜審舉措。不得失威儀。○家無男子。不可入門。○
若欲坐。先當瞻視座席。有刀兵不宜坐。有寶物不宜
坐。有婦人衣被莊嚴等不宜坐。○欲說經。當知所應
說時。不應說時。○不得說與我食令爾得福。
【附】凡乞食不得哀求苦索。○不得廣談因果。望彼多
施。○多得勿生貪著。少得勿生憂惱。○不得專向熟
情施主家及熟情庵院處索食。
入聚落第二十
無切緣。不得入。○不得馳行。○不得搖臂行。○不得
數數傍視人物行。○不得共沙彌小兒談笑行。○不
得與女人前後互隨行。○不得與尼僧前後互隨行。
○不得與醉人狂人前後互隨行。○不後故視女人。
不得眼角傍看女人。○或逢尊宿親識俱立下傍。先
意問訊。○或逢戲幻奇怪等俱不宜看。○惟端身正
道而行。○凡遇水坑水缺不得跳越。有路當遶行。無
路眾皆跳越則得。○非病緣及急事不得乘馬。乃至
戲心鞭策馳驟。
【附】凡遇官府。不論大小。俱宜迴避。○遇鬥爭者亦遠
避之。不得住看。○不得回寺誇張所見城中華美之
事。
市物第二十一
無爭貴賤。○無坐女肆。○若為人所犯。方便避之。勿
從求直。○已許甲物。雖復更賤。無捨彼取此。令主有
恨。○慎無保任致愆負。
凡所施行不得自用第二十二
出入行來。當先白師。○作新法衣。當先白師。著新法
衣。當先白師。○剃頭。當先白師。○疾病服藥。當先白
師。○作眾僧事。當先白師。○欲有私具紙筆之輩。當
先白師。○若諷起經唄。當先白師。○若人以物惠施。
當先白師已。然後受。己物惠施人。當先白師。師聽然
後與。○人從己假借。當先白師。師聽然後與。己欲從
人借物。當先白師。師聽得去。○白師聽不聽。皆當作
禮。不聽不得有恨意。
【附】乃至大事。或遊方。或聽講。或入眾。或守山。或興緣
<pb n="386"/>
事。皆當白師。不得自用。
參方第二十三
遠行要假良朋。○古人心地未通。不遠千里求師。
【附】年幼戒淺。未許遠行。如行。不得與不良之輩同行。
○須為尋師訪道。決擇生死。不宜觀山翫水。惟圖遊
歷廣遠誇示於人。○所到之處。歇放行李。不得徑入
殿堂。一人看行李。一人先進問訊。取常住進止。方可
安頓行李入內。
衣缽名相第二十四
【五條衣】梵語安陀會。此云中宿衣。亦云下衣。亦云雜
作衣。凡寺中執勞服役。路途出入往還。當著此衣。○
搭衣偈 善哉解脫服。無上福田衣。我今頂戴受。世世
不捨離。 唵。悉陀耶娑婆訶。
【七條衣】梵語鬱多羅僧。此云上著衣。亦云入眾衣。凡
禮佛。修懺。誦經。坐禪。赴齋。聽講。布薩。自恣。當著此衣。
○搭衣偈 善哉解脫服。無上福田衣。我今頂戴受。世
世常得披。 唵。度波度波娑婆訶。
【二十五條衣】梵語僧伽黎。此云合。亦云重。亦云雜碎
衣。凡入王宮升座說法。聚落乞食。當著此衣。又此衣
九品。下品九條十一條十三條。中品十五條十七條
十九條。上品二十一條二十三條二十五條。○搭衣
偈 善哉解脫服。無上福田衣。我今頂戴受。廣度諸群
迷。 唵。摩訶迦波波吒悉帝娑婆訶。
【缽】梵語缽多羅。此云應量器。謂體色量三俱應法故。
體用鐵瓦二物。色以藥煙薰治。量則分上中下。
【具】梵語泥師壇。此云坐具。亦云隨足衣。○開具偈 臥
具泥師壇。長養心苗性。展開登聖地。奉行如來命。 唵。
檀波檀波娑婆訶。
沙彌律儀要略（終）

　（古秀州弟子大勝孫洪基捐資共五兩六錢
　　助鋟
雲棲大師法彙輯古中具戒便蒙沙彌要略誦戒
　式三種少報
佛祖拯度之垂恩并誌
大師維世之遺範末法良猷與願無斁
崇禎庚辰歲孟夏八日佛誕日謹識）

<other>沙彌尼比丘尼戒錄要</other>
菩薩戒弟子雲棲寺沙門袾宏輯
<other>△沙彌尼十戒</other>
一盡形壽不得殺生。
二盡形壽不得偷盜。
三盡形壽不得婬。
四盡形壽不得嫁。
五盡形壽不得妄語。
六盡形壽不得歌舞彈箏。
＆CB21783;言箏。則簫。笛。琴。箜篌等。可知。
七盡形壽不得著香花脂粉。
八盡形壽不得臥高好刻鏤床上。
九盡形壽不得飲酒。
十盡形壽不得過中食。
＆CB21783;若不能持過午。當晚食時。須念餓鬼苦。發慈悲
心。不美食。不多食。不得碗缽作聲。不得雜話喧笑。
<other>△沙彌尼威儀七十（內錄出少分）</other>
不得著繒綵衣。亦不得作繒綵衣送人。
＆CB21783;謂紗羅綾絹。及紅綠色。艷麗色服。
不得坐他婦女床上。開器視衣。言此好彼惡。
不得受未及十六歲女。作沙彌尼。須素無瑕穢。貞良
完具。父母聽許。方可。
不得與比丘僧。同室宿。
＆CB21783;非但比丘。凡沙彌小兒。年十五以上者。即不可
同室宿。
<pb n="387"/>
不得手授男子物。當置地令自取。
不得獨至僧房問義。
＆CB21783;問義者。問佛法也。
不得仰面臥。不得伸腳臥。不得裸臥。
不得於白衣舍。獨行至舍後。
不得與優婆夷共洗浴。不得與婢使共洗浴。不得與
小兒共洗浴。
不得直傾洗衣水。於人走路道中。
不得單己獨行街市。
<other>△比丘尼戒本</other>
＆CB21783;有八波羅夷法。十七僧伽婆尸沙法。三十尼薩
耆波逸提法。一百七十八波逸提法。八悔過法。一
百應當學法。七滅諍法（今錄出少分）。
不得作媒。
不得以無根波羅夷罪。謗清淨比丘尼。
不得惡性。不受人諫語。
不得相親近共作惡行。共相覆罪。
不得畜長衣。
＆CB21783;長。猶多也。
不得自手捉金銀錢等。
不得販賣。
不得知物向僧。自求入己。
＆CB21783;知物向僧者。明知此物施主意在施僧者。而謀
求入己也。
不得以檀越所施物。迴作餘用。
＆CB21783;如檀越施造經物。止可造經。施齋僧物止可齋
僧。不得改易用。如磚錢不買瓦之類。
不得多畜玩器。
＆CB21783;謂精緻玩好等物。
不得與未受大戒人。說比丘比丘尼過。
不得與男子說法。過五六語。
不得嫌罵人。
不得知水有蟲。故用澆泥。澆草。澆樹。及飲用。
不得作大房。
不得別眾食。
不得觀軍陣。
＆CB21783;非但謂出兵。如教場操練。霜降迎旗。皆軍陣也。
不得故惱他比丘尼。打他比丘尼。
不得於比丘尼。有重罪者。為覆藏。
不得與男子屏處共立共語。
＆CB21783;屏處者。靜處也。
不得於同住比丘尼。有病不瞻視。
不得過五日。不搭戒衣。
不得使比丘尼。沙彌尼。摩塗身。及白衣婦女摩塗身。
＆CB21783;尼僧與婦女尚不可。況男子乎。雖幼童年十歲
者。亦不可。
不得畜婦女嚴身具。
＆CB21783;謂金銀首飾錦繡裙襖等。
不得學世俗伎術。以自活命。
＆CB21783;謂相面。看命。收驚。占卜等事。
不得安佛在下房。己在上房。
<other>△例補</other>
＆CB21783;世律尚有條例。況佛戒乎。禮可義起。因例補之。
不得年少沙彌尼。入白衣舍宿夜。
＆CB21783;非但宿夜。亦不宜單身到人家。須年近老者方
可。
不得習學應院誦經拜懺宣疏鼓樂等。
＆CB21783;如不禁。漸成赴應。女尼習赴應。大不宜也。
不得招集眾婦女做會。
＆CB21783;如正月十五。二月十九。四月八。臘月八。做會念
佛等事。俱不可作。只靜守為妙。
不得容留年已長成男在菴中。
＆CB21783;年十五以上即宜遣。
<pb n="388"/>
不得畜養貓犬。
不得容留遠方比丘尼宿夜。
＆CB21783;止可留飯。不可留宿。切宜守定此規。乃至本地
尼僧。年輕不誠篤者。亦不可留宿。
不得惡罵弟子。如俗人法。
不得鞭打弟子。如俗人法。
不得睡在人先。起在人後。
不得洗面多使水。
不得多笑。
不得多言。
不得急走。
不得私取常住一切物。
不得談說白衣家長短好惡。
＆CB21783;不但俗人家務。即一切世間閒談雜話。與修行
人無干者。皆不宜說。
不得因小事爭論。若大事當心平氣和。以理辯明。不
可辯明。則辭而去。動氣發麤。非佛弟子。
不得臨食草草念供養。無恭敬心。
不得出生飯過七粒。麵過一寸。饅頭過指甲許。
不得臨睡雜話。
不得碗缽作聲。
不得食畢先起。
不得向禮佛人頭邊過。
＆CB21783;宜寬步向背後轉。
不得與師並立禮佛。
不得手持經像為人作禮。
不得口吹經上塵。
不得經案上包藏茶果藥物。
不得向閱經人案前當案走過。
不得習學偽造經典。
＆CB21783;受生經。血盆經。金剛纂等。如諸經日誦中所開。
不得習學宣卷打偈。
不得用不濾過水。凡濾水。須密絹作囊濾之。
不得暑月盆盛水過夜。須倒水。仍覆盆。
＆CB21783;恐生蟲故。
不得熱湯潑地上。
不得掛鞋襪小衣高過人頭。
不得床上笑語高聲。
不得口吹燈滅。
不得與男僧送禮往來。
不得與比丘沙彌結拜姊妹。
不得與小兒結拜乾娘。
不得無故數數入街市上行。
不得街市上傍視東西行。
不得與沙彌小兒談笑行。
不得與醉人狂人前後互隨行。
不得佇足看唱戲者。說詞話者。爭鬧者。
不得遇官府過。不迴避。
不得不白師受人物。
不得收留有夫婦人出家。
不得夜間有人敲門便開。須仔細審問。的係識熟婦
女。方可開門。
不得容納媒婆。賣婆。烏龜筭命婆。相命。收驚。打水碗。
伏陰。見神。見鬼。諸婆等。有來者。莫與相見。莫與往來。
不得招接說邪法外道一切男僧女僧。及在家齋婆
等。
不得置田討租米。不得置屋討房錢。不得與人家絡
絲。褙紙。紡績。扣繡等。
＆CB21783;田地房產。乃至人間雜務。悉皆累心廢業。招難
惹非。如其貧乏。只守佛制。托缽乞食。以支身命。
不得出緣簿募化。
＆CB21783;廣行募化。興大緣事。自有男僧為之。非尼僧所
宜也。
<pb n="389"/>
不得晨昏禮誦。懶惰失時。
不得豐富飲食。
＆CB21783;施主及道友到菴。俱隨常供養。不必過分整治
餚饌。喪失道風。
不得普陀天台等處。領眾燒香。及聚集婦女。湖船等
處做會。
＆CB21783;尼僧守身。當比在家女人加倍謹慎。遠出他方。
恐招譏謗。成群做會。或起風波。不可不戒。
尼戒錄要（終）

<other>半月誦戒儀式</other>
菩薩戒弟子雲棲寺沙門袾宏輯
<other>△五戒</other>
五戒眾等諦聽。
一不殺生
二不偷盜
三不邪婬
四不妄語
五不飲酒
是諸眾等。犯根本戒。首罪起單。如有小過。出眾懺悔。
<other>△十戒</other>
十戒眾等諦聽。
一曰。不殺
二曰。不盜
三曰。不婬
四曰。不妄語
五曰。不飲酒
六曰。不著香華鬘。不香塗身
七曰。不歌舞倡伎。不往觀聽
八曰。不坐高廣大床
九曰。不非時食
十曰。不捉持生像金銀寶物
是諸眾等。犯根本戒。首罪起單。如有小過。出眾懺悔。
<other>△具戒</other>
南無本師釋迦牟尼佛（三稱）。
 無上甚深微妙法  百千萬億劫難遇 
 我今見聞得受持  願解如來真實義 
比丘戒眾等諦聽。
四分戒本
 稽首禮諸佛  及法比丘僧  今演毘尼法 
 令正法久住  戒如海無涯  如寶求無厭 
 欲護聖法財  眾集聽我說  欲除四棄法 
 及滅僧殘法  障三十捨墮  眾集聽我說 
 毘婆尸式棄  毘舍拘留孫  拘那含牟尼 
 迦葉釋迦文  諸世尊大德  為我說是事 
 我今欲善說  諸賢咸共聽  譬如人毀足 
 不堪有所涉  毀戒亦如是  不得生天人 
 欲得生天上  若生人中者  常當護戒足 
 勿令有毀損  如御入險道  失轄折軸憂 
 毀戒亦如是  死時懷恐懼  如人自照鏡 
 好醜生欣慼  說戒亦如是  全毀生憂喜 
 如兩陣共戰  勇怯有進退  說戒亦如是 
 淨穢生安畏  世間王為最  眾流海為最 
 眾星月為最  眾聖佛為最  一切眾律中 
 戒經為上最  如來立禁戒  半月半月說 
僧集否（答云僧已集。和合否（答云和合）。
未受具戒者出（若有即遣出。答云未受具戒者出。若無即云此眾無未受具戒者）。
不來諸比丘說欲及清淨（若有人說欲。即云說欲及清淨已。若無人說欲。即云
此眾無說欲及清淨者。
誰遣比丘尼來請教誡（答云。此眾無尼來請教誡）。
僧今和合。何所作為（答云。說戒羯磨）。
大德僧聽。今（白黑）月十五日（或十四日。不定）。眾僧說戒。若僧時
到。僧忍聽和合。說戒白如是…。
<pb n="390"/>
諸大德。我今欲說波羅提木叉。諸比丘。共集在一處。
當應諦聽。善思念之。若有犯者。應懺悔。無犯者默然。
默然故。知諸大德清淨。若有他問者。即應如實答。如
是諸比丘。在於眾中。乃至三問。憶念有罪。不發露者。
得故妄語罪。佛說故妄語是障道法。彼比丘。自憶知
有罪。欲求清淨者。當懺悔。懺悔則安樂…。
諸大德。我已說戒經序。今問諸大德。是中清淨否。是
中清淨否。是中清淨否。
諸大德。是中清淨默然故。是事如是持…。
諸大德。是四波羅夷法。半月半月說。戒經中來。
若比丘。共戒。同戒。不捨戒。戒羸不自悔犯不淨行。乃
至共畜生。是比丘波羅夷不共住…。
若比丘。在村落中。若閑靜處。不與物。盜心取。隨不與
取法。若為王。及大臣所捉。若縛。若驅出國。若殺。汝是
賊。汝癡。汝無所知。是比丘波羅夷不共住…。
若比丘。故斷人命。持刀與人。歎譽死。快勸死。咄。男子。
用此惡活為。寧死不生。作如是思惟。種種方便。歎譽
死。快勸死。是比丘波羅夷不共住…。
若比丘。實無所知。自稱言。我得上人法。我已入聖智
勝法。我知是。我見是。彼於異時。若問。若不問。欲自清
淨。故作是說。我實不知不見。言知言見。虛誑妄語。除
增上慢。是比丘波羅夷不共住…。
諸大德。我已說四波羅夷法。若比丘犯一一法。不得
與諸比丘共住。如前後犯亦爾。是比丘得波羅夷罪。
不應共住。今問諸大德。是中清淨否。是中清淨否。是
中清淨否…。
（白）婬盜殺妄。四根本戒。比丘犯者。永棄佛海邊外。不
得與清眾同居。有則首罪起單。無則默然。
諸大德。是中清淨默然故。是事如是持…。
十三僧伽婆尸沙法。清淨否。
二不定法。清淨否。
三十尼薩耆波逸提法。清淨否。
九十波逸提法。清淨否。
四悔過法。清淨否。
一百應當學法。清淨否。
七滅諍法。清淨否。
<other>△出罪式</other>
大德僧聽。比丘（某甲）犯僧伽婆尸沙。行禮拜。准六
夜摩那埵已竟。今於二十僧中出罪。僧忍者默然。
誰不忍者說…。
僧忍默然故。是事如是持。
<other>△菩薩戒</other>
南無梵網教主盧舍那佛（三稱）。
 無上甚深微妙法  百千萬億劫難遇 
 我今見聞得受持  願解如來真實義 
（誦戒師升座白眾云）。
菩薩戒眾等諦聽（某甲）稽首和南敬白大眾。僧差
誦戒。恐有錯誤。願同誦者。慈悲指示。
諸佛子等。合掌至心聽。我今欲說諸佛大戒序。眾集
默然聽。自知有罪。當懺悔。懺悔即安樂。不懺悔。罪益
深。無罪者默然。默然故。當知眾清淨。
諸大德優婆塞優婆夷等諦聽。佛滅度後。於像法中。
應當尊敬波羅提木叉。波羅提木叉者。即是此戒。持
此戒時。如闇遇明。如貧人得寶。如病者得差。如囚繫
出獄。如遠行者得歸。當知此則是眾等大師。若佛住
世。無異此也。怖心難生。善心難發。故經云。勿輕小罪。
以為無殃。水滴雖微。漸盈大器。剎那造罪。殃墮無間。
一失人身。萬劫不復。壯色不停。猶如奔馬。人命無常。
過於山水。今日雖存。明亦難保。眾等。各各一心。勤求
精進。慎勿懈怠懶惰。睡眠縱意。夜即攝心。存念三寶。
莫以空過。徒設疲勞。後代深悔。眾等。各各一心。謹依
此戒。如法修行。應當學…。
 皈命盧舍那  十方金剛佛  亦禮前論主 
<pb n="391"/>
 當覺慈氏尊  今說三聚戒  菩薩咸共聽 
 戒如大明燈  能消長夜闇  戒如真寶鏡 
 照法盡無遺  戒如摩尼珠  雨物濟貧窮 
 離世速成佛  唯此法為最  是故諸菩薩 
 應當勤護持 
諸大德。春分四月日為一時（此依西域一年分三時。一時有四月。從臘月十
六至四月十五為春分。四月十六至八月十五為夏分。從八月十六至臘月十五為冬分。今日標春分。應
隨三時改之）。半月日已過（臘月盡。為半月。至正月十五為一月。正月盡為一月半。一月一
五為兩月。二月盡為兩月半。三月十五為三月。三月盡為三月半。四月十五為四月。餘夏秋冬準此改之）。
少一夜。餘有一夜。三月半在（三月日在。兩月半在。兩月日在。一月半在。一月
日在。半月日在）。老死至近。佛法欲滅。諸大德優婆塞優婆夷。
為得道故。一心勤求精進。所以者何。諸佛一心勤求
精進。故得阿耨多羅三藐三菩提。何況餘善道法。各
聞強健時。努力勤修善。如何不求道。安可須待老。欲
何樂乎。是日已過。命亦隨減。如少水魚。斯有何樂…。
僧集否（答僧已集。和合否（答云和合）。
僧集和合。何所作為（答云。說戒布薩）。
此中未受菩薩戒。及不清淨者出否（此有二類。一未受菩薩戒人。二
是曾受而犯未懺悔者。此二類不應共作布薩。有者遣出。無者答無）。
不來囑受菩薩。有幾人說欲及清淨（謂眾中或有為三寶父母疾病
等緣。不能來者。當囑知事人。或同伴。於上座處說欲及清淨。言說欲者。受囑者云。有某甲。欲來布薩。有某
事緣不能親來。令某代說。言清淨者。彼某甲。如法僧事。無見聞疑罪）。
諸大德。今某月（白黑）月十五日。作布薩說菩薩戒。眾當
一心善聽。有罪者發露。無罪者默然。默然故。當知諸
大德清淨。堪說菩薩戒。已說菩薩戒序竟（向下問罪。有者懺悔。
無者默然）。今問諸大德。是中清淨否。是中清淨否是中清
淨否（末句三問三答）。
諸大德。是中清淨默然故。是事如是持。
（白云）十重波羅提木叉。今當說。
第一殺戒。
佛言。佛子。若自殺。教人殺。方便殺。讚歎殺。見作隨喜。
乃至咒殺。殺因。殺緣。殺法。殺業。乃至一切有命者。不
得故殺。是菩薩。應起常住慈悲心。孝順心。方便救護
一切眾生。而反自恣心快意殺生者。是菩薩波羅夷
罪。
第二盜戒。
若佛子。自盜。教人盜。方便盜。咒盜。盜因。盜緣。盜法。盜
業。乃至鬼神有主劫賊物。一切財物。一針一草。不得
故盜。而菩薩應生佛性孝順心。慈悲心。常助一切人
生福生樂。而反更盜人財物者。是菩薩波羅夷罪。
第三婬戒。
若佛子。自婬。教人婬。乃至一切女人。不得故婬。婬因。
婬緣。婬法。婬業。乃至畜生女。諸天鬼神女。及非道行
婬。而菩薩應生孝順心。救度一切眾生。淨法與人。而
反更起一切人婬。不擇畜生。乃至母女姊妹。六親行
婬。無慈悲心者。是菩薩波羅夷罪。
第四妄語戒。
若佛子。自妄語。教人妄語。方便妄語。妄語因。妄語緣。
妄語法。妄語業。乃至不見言見。見言不見。身心妄語。
而菩薩常生正語正見。亦生一切眾生正語正見。而
反更起一切眾生邪語邪見邪業者。是菩薩波羅夷
罪。
第五酤酒戒。
若佛子。自酤酒。教人酤酒。酤酒因。酤酒緣。酤酒法。酤
酒業。一切酒。不得酤。是酒起罪因緣。而菩薩應生一
切眾生明達之慧。而反更生一切眾生顛倒之心者。
是菩薩波羅夷罪。
第六說四眾過戒。
第七自讚毀他戒。
第八慳惜加毀戒。
第九嗔心不受悔戒。
第十謗三寶戒…。白云。
諸佛子聽。十重波羅夷法。若有犯者。不得與諸菩薩
<pb n="392"/>
同居。有則首罪起單。無則默然。
（白云）四十八輕。今當說。
第一。不敬師友戒。
第二。飲酒戒。
第三。食肉戒。
第四。食五辛戒。
第五。不教悔罪戒。
第六。不供給請法戒。
第七。懈怠不聽法戒。
第八。背大向小戒。
第九。不看病戒。
第十。畜殺眾生具戒…。
第十一。國使戒。
第十二。販賣戒。
第十三。謗毀戒。
第十四。放火焚燒戒。
第十五。僻教戒。
第十六。為利倒說戒。
第十七。恃勢乞求戒。
第十八。無解作師戒。
第十九。兩舌戒。
第二十。不行放救戒…。
第二十一。瞋打報仇戒。
第二十二。憍慢不請法戒。
第二十三。憍慢僻說戒。
第二十四。不習學佛戒。
第二十五。不善知眾戒。
第二十六。獨受利養戒。
第二十七。受別請戒。
第二十八。別請僧戒。
第二十九。邪命自活戒。
第三十。不敬好時戒…。
第三十一。不行救贖戒。
第三十二。損害眾生戒。
第三十三。邪業覺觀戒。
第三十四。暫念小乘戒。
第三十五。不發願戒。
第三十六。不發誓戒。
第三十七。冒難遊行戒。
第三十八。乖尊卑次序戒。
第三十九。不修福慧戒…。
第四十。揀擇受戒戒。
第四十一。為利作師戒。
第四十二。為惡人說戒戒。
第四十三。無慚受施戒。
第四十四。不供養經典戒。
第四十五。不化眾生戒。
第四十六。說法不如法戒。
第四十七。非法制限戒。
第四十八。破法戒…。
（誦畢下座謝眾云）。
敬謝大眾。僧差誦戒。三業不勤。戒文生澀。坐久遲
延。令眾生惱。望眾慈悲。布施歡喜。
　（古秀州弟子大勝孫洪基捐資共五兩六錢
　　助鋟
雲棲大師法彙輯古中具戒便蒙沙彌要略誦戒
　式三種少報
佛祖拯度之垂恩并誌
大師維世之遺範末法良猷與願無斁
崇禎庚辰歲孟夏八日佛誕日謹識
大清雍正甲寅年比丘與川補刊）
半月誦戒儀式（終）

<pb n="393"/>
<other>僧訓日紀</other>
古杭雲棲寺沙門袾宏輯
<other>法師省己之訓</other>
法炬陀羅尼法師品云夫法師者常應慈憫愛語謙
下若懷嫉妒心存勝負獲大重罪慈心說法成大功
德能消世間種種供養假以高大師子寶座無價名
衣奉上法師未足報恩而彼法師雖受斯事應深慚
愧勿起貪著不得我慢。
<other>為利養出家之訓</other>
大寶積經云彌樓揵馱佛滅後諸大弟子皆亦隨佛
入於涅槃諸大弟子滅度之後多有眾生皆作是念
沙門法中安隱快樂我等何不各共出家出家之後
唯行三事一常周旋往來白衣舍二唯貪著利養自
活三長養肌肥無有福慧行是三事不修餘業頭陀
細行妙法多皆廢捨復不讀誦時國王子名陀摩尸
利聞天神指示乃辭父母剃除鬚髮問諸比丘彌樓
揵馱佛云何說法教諸弟子我得聞已當如說修行
諸比丘言我等不聞佛所說法但隨和尚諸師所行
汝今亦應行如是法爾時陀摩尸利比丘荅諸比丘
言汝等必從貧賤出家是故今者但貴衣食所行如
是白衣無異汝等今應與我共求佛深淨法時諸比
丘以偈荅言我等所為者是事皆已得衣食極豐足
免離王使役安隱甚快樂無敢輕慢者白衣時苦惱
今皆無復有是即名涅槃第一快安樂過是事以外
我皆不復用爾時陀摩尸利比丘聞此偈已心則悲
惱涕零啼泣即便捨離此諸比丘獨入山林幽遠之
處精誠一心欲求深法先時彌樓揵馱佛有大弟子
名為堅牢修空閑行獨住深山少欲知足心樂遠離
所作已辦六通三明大阿羅漢所住深山石窟壁上
書此偈言生死不斷絕貪欲嗜味故養怨入丘塚唐
受諸辛苦身臭如死屍九孔流不淨如廁虫樂糞愚
貪身無異憶想妄分別則是五欲本智者不分別五
欲則斷滅邪念生貪著貪著生煩惱正念無貪著餘
煩惱亦盡陀摩尸利比丘經歷深山見此偈已讀誦
思惟其義未久之間得五神通。
<other>慈心功德之訓</other>
般舟三昧經云慈心比丘終不中毒終不中兵火不
能燒入水不死帝王不能得其便。
<other>為勿憂衣食之訓</other>
佛藏經云若有一心行道比丘千億天神願共供養
但能一心行道終亦不念衣食所須如來白毫相中
百千億分光明其中一分供諸弟子假使一切世間
人皆出家隨順法行毫相百千億分不盡其一。
<other>檢心待女人之訓</other>
長阿含經第四卷云阿難白佛言佛滅度後諸女人
輩來受誨者當如之何佛告阿難莫與相見阿難又
白設相見者當如之何佛言莫與共語阿難又白設
與語者當如之何佛言當自檢心。
<other>八退八進之訓</other>
長阿含經第九卷云云何八退法懈怠比丘乞食不
得便作是念我於今日乞食不得身體疲極不能堪
任坐禪經行即便臥息得食既足復作是念我朝乞
食得食過足身體沉重不能堪任坐禪經行即便臥
息設或執事便作是念我今執事身體疲極不能堪
任坐禪經行即便臥息設欲執事便作是念明當執
事必有疲極今日不得坐禪經行即便臥息設少行
來便作是念我朝行來身體疲極不能堪任坐禪經
行即便臥息設欲少行便作是念我明當行必有疲
極今者不得坐禪經行即便臥息設遇小患便作是
念我得重病困篤羸瘦不能堪任坐禪經行即便臥
息所患已瘥復作是念我瘥未久身體羸瘦不能堪
任坐禪經行即便臥息云何八精進乞食不得即作
是念我身體輕便少欲睡眠宜可精進坐禪經行乞
<pb n="394"/>
食得足便作是念我今食飽氣力充足宜勤精進設
有執事便作是念我向執事廢我行道今宜精進設
應執事便作是念明當執事廢我行道今宜精進設
有行來便作是念我朝行來廢我行道今宜精進設
欲行來便作是念我明當行廢我行道今宜精進設
遇患時便作是念我得重病或能命終今宜精進患
得小瘥復作是念我病初瘥或更增動廢我行道今
宜精進。
<other>不捨頭陀苦行之訓</other>
增一阿含經第九卷云世尊告迦葉汝今年高朽弊
可捨乞食乃至諸頭陀行亦可受諸長者請并受衣
裳迦葉對曰我今不從如來教世尊告曰善哉善哉
迦葉多所饒益度人無量所以然者此頭陀行在世
者我法亦當久在於世是故諸比丘所學皆當如迦
葉所習。
△十二頭陀行
一阿蘭若（今居蘭若華言寂靜宜顧名思義）
二常乞食（今安坐檀越送食宜知慚愧）
三次第乞（今送食須貧富等觀）
四一食（今三時粥飯宜知慚愧）
五節量食（今獨飽宜分與禽獸）
六過中不飲漿（今晚食宜知慚愧夜分加倍精進）
七糞掃衣（今好衣宜知慚愧）
八但三衣（今多衣宜知慚愧）
九塚間坐（今住好屋宜知慚愧）
十樹下坐（今住好屋宜知慚愧）
十一露地坐（今住好屋宜知慚愧）
十二但坐不臥（今開夜放睡宜知慚愧）
<other>不教弟子之訓</other>
菩薩善戒經第四卷云旃陀羅等及以屠兒雖行惡
業不能破壞如來正法不必定墮三惡道中為師不
能教呵弟子則破佛法必定當墮地獄之中為名譽
故聚畜徒眾是名邪見名魔弟子。
<other>供養父母之訓</other>
彌沙塞部五分律第二十卷云畢陵伽婆蹉父母貧
窮欲以衣供養而不敢以是白佛佛告諸比丘若人
百年之中右肩擔父左肩擔母極世珍奇衣食供養
猶不能報須臾之恩從今聽諸比丘盡心盡壽供養
父母若不供養得重罪。
<other>互相輕毀之訓</other>
薩婆多毘尼毘婆沙第三卷云學事比丘輕毀坐禪
佐事比丘坐禪比丘亦輕毀學問佐事比丘佐事比
丘亦輕毀坐禪學問比丘是故陀羅驃以坐禪力常
現光明兼知臥具勸佐眾事滅相輕毀勝負心故。
<other>攝養徒眾之訓</other>
毘尼母經第六卷云養徒眾一法事攝二衣食攝常
應方便教授眷屬莫令多求攝令坐禪誦經修福於
此三業中應教復應觀徒眾樂多言否樂多眠否樂
在家否樂聚集調戲否復應觀誰行如法誰行不如
法若如法者應加衣食乃至法味數數教授若不如
法者應語令去後時改悔者還聽在眾從無臘乃至
九臘是名下座從十臘至十九臘是名中座從二十
臘至四十九臘是名上座五十臘以上國王長者出
家人所重是名耆舊長宿。
<other>偷盜僧物之訓</other>
法苑珠林第七十四卷云方等經云菩薩言五逆十
惡我所能救盜僧物者我不能救。
<other>多得利養之訓</other>
法苑珠林第九十二卷云雜寶藏經云阿闍世王為
提婆達多日送五百釜飯多得利養諸比丘白佛佛
言莫羨提婆得利養而說偈言芭蕉生實枯蘆葦亦
復然駏驢懷妊死騾驢亦復然愚貪利養苦智者所
嗤笑。
<pb n="395"/>
<other>五僧冥報之訓</other>
洛陽伽藍　記云後魏崇真寺僧慧嶷死七日活云
與五比丘次第於閻羅王所閱過一是寶明寺僧智
聰云生來苦行坐禪為業得昇天堂二是般若寺僧
道品云誦涅槃經亦昇天堂三是融覺寺僧曇最云
講華嚴涅槃領眾千人王言講經眾僧我慢貢高心
懷彼我比丘之中第一麤行即言付司青衣十人送
入黑門四是禪林寺僧道弘云教化四眾檀越造一
切經像王言沙門之體必須攝心道場志念禪誦不
預世事致化求財貪心即起亦送黑門五是靈覺寺
寶真云原作太守捨家資造寺休官入道雖不禪誦
禮拜不缺王言卿作太守枉法取財假作此寺非卿
之力何勞說此亦送黑門慧嶷以錯召放還白胡太
后后遣黃門訪問五寺並云有此五僧死來七日生
時業行如嶷所論不差。
<other>不修禪定之訓</other>
無諍三昧云勝定經言茲復有人不修禪定身不證
法散心讀誦十二部經乃至恒河沙劫講說是經不
如一念思惟入定但使發心願坐禪者已勝十方一
切論師何況得禪定者論師白佛言我等多聞總持
講說無礙十六大部敬我如佛世尊何故不讚我等
獨讚禪定佛告諸論師汝等心亂假使多聞何所益
也汝欲與禪定角力如盲眼人欲睹眾色如無手足
欲抱須彌如折翅鳥欲飛虛空如蚊子翅欲遮日月
如無舡舫欲渡大海無有是處汝等論師亦復如是
復次毘婆沙中說若有比丘不肯坐禪身不證法散
心讀誦講說文字辨說為能不知詐言智不能詐言
能高心輕坐禪人如是論師死入地獄吞熱鐵丸出
為豬羊雞狗等身。
<other>聲名無益之訓</other>
摩訶止觀云昔鄴洛禪師道播河海住則四方雲仰
去則千百成群隱隱轟轟亦有何益臨終皆悔修行
至此審自斟酌智力強盛須廣利益如其不然且當
安忍深修三昧行成力著為化未晚。
<other>念思二字之訓</other>
一善見毘婆沙律第四卷云念想者何於觀處初置
心是名念以心置觀處中心徘徊觀處是名思譬如
鍾聲初大後微初大聲者如念後微者如思如鳥翔
初動如念後定如思如蜂採花初至如念後選擇如
思。
<other>菩薩精進之訓</other>
大寶積經云彼二菩薩行精進時於千歲中未曾起
念欲臥未曾起念欲坐未曾一返屈身蹲踞未曾再
食未曾起念稱量飲食鹹淡甘苦辛酢美惡每乞食
時未曾觀彼授食人面為丈夫耶為婦人耶乃至童
男童女皆不瞻視居止樹下未曾仰面觀於樹相所
著衣服未曾再易未曾一念起於欲覺恚覺害覺未
曾起緣親里若父若母兄弟姊妹及諸眷屬未曾起
念仰觀虛空日月星宿雲霞等色未曾起念從陰影
處至光景處從炎熱處至清涼處於嚴寒時未曾起
念覆厚煖衣而取溫適未曾起念論說世間無益之
語是二菩薩行如是等堅固精進。
評曰於千歲中未曾起念欲臥下每事有於千歲
中四字此大菩薩事非凡夫所及特表而出之者
使人知菩薩千歲中無念而我等一歲中一月中
一日中乃至一時中尚不能行寧不愧哉更不勉
力而行少分亦難矣。
<other>誡勉出家之訓</other>
慈恩法師出家箴云捨家出家何所以稽首空王求
出離三師七證定初機剃髮染衣發弘誓去貪嗔除
鄙吝十二時中常謹慎鍊磨真性若虛空自然戰退
魔軍陣勤學習尋師匠說與同人堪倚仗莫教心地
亂如麻百歲光陰等閑喪踵前賢學先聖盡假聞思
<pb n="396"/>
修得證行住坐臥要精專念念無差始相應佛真經
十二部縱橫指示菩提路不習不聽不依行問君何
日心開悟速須究似頭然莫待明年與後年一息不
來即後世誰人保得此身堅不蠶衣不田食織女耕
夫汗血力為成道業施將來道業未成爭消得哀哀
父哀哀母嚥苦吐甘大辛苦就濕回乾養育成要襲
門風繼先祖一旦辭親求剃落八十九十無依托若
不超凡越聖流向此因循全大錯福田衣降龍缽受
用一生求解脫若因小利繫心懷彼岸涅槃爭得達
善男子汝須知遭逢難得似今時既遇出家披縷褐
猶如浮木值盲龜大丈夫須猛利緊束身心莫容易
倘能行願力相扶決定龍華親授記。
<other>垂戒實修之訓</other>
永明壽禪師垂誡云學道之門別無奇特只要洗滌
根塵下無量劫來業識種子汝等但能消除情念斷
絕妄緣對世間一切愛欲境界心如木石相似直饒
未明道眼自然成就淨身若逢真正導師切須勤心
親近假使參而未徹學而未成歷在耳根永為道種
世世不落惡趣生生不失人身纔出頭來一聞千悟
須信道真善知識為人中最大因緣能化眾生得見
佛性深嗟末世誑說一禪只學虛頭全無實解步步
行有口口談空自不責業力所牽更教人撥無因果
便說飲酒食肉不礙菩提行盜行婬無妨般若生遭
王法死陷阿鼻受得地獄業消又入畜生餓鬼百劫
萬劫無有出期除非一念回光立即翻邪為正若不
自懺自悔自度自修諸佛出來也無救你處若割心
肝如木石相似便可食肉若喫酒如喫屎尿相似便
可飲酒若見端正男女如死屍相似便可行婬若見
己財他財如糞土相似便可侵盜饒你鍊得到此田
地亦未可順汝意在直待證無量聖身始可行世間
逆順事古聖施設豈有他心只為末法僧尼少持禁
戒恐賺他向善俗子多退道心所以廣行遮護千經
所說萬論所陳若不去婬斷一切清淨種若不去酒
斷一切智慧種若不去盜斷一切福德種若不去肉
斷一切慈悲種三世諸佛同口敷宣天下禪宗一音
演暢如何後學略不聽從自毀正因反行魔說只為
宿熏業種生遇邪師善力易消惡根難拔豈不見古
聖道見一魔事如萬箭攢心聞一魔聲如千錐劄耳
速須遠離不可見聞各自究心慎莫容易。
<other>一心念道之訓</other>
趙州云老僧除二時粥飯是雜用心處又云若一生
不離叢林不語十年五載已後佛也不柰你何。○仰
山偉禪師律身甚嚴宴坐忘夜旦居一室謝絕交遊
有過偉者虛己坐以延之躬起炷香叉手而立南公
聞之以為太絕物對曰道業未辦歲月如流大根器
如雲門趙州猶曰我二時粥飯是雜用心又曰我豈
有工夫閒處用偉何敢囿世情事清談乎。○蔣山元
禪師云岑樓之木本於毫末滔天之水始於濫觴清
淨心中無故動念危乎岌哉。○正法念處經云一切
迷惑由多言語是故應當空閑曠野寂靜之處獨無
餘人在一處坐一心正念壞煩惱魔一切親舊知識
兄弟來去相見語言皆離。○佛本行集經云若在少
年若在中年或復老年但須速求應所辦者早令得
辦莫使淹遲宜速疾作。○根本薩婆多部云假令登
定暫得無憂不能斷煩惱若見諦理煩惱斷除。○盤
山語錄修行人大忌說人長短是非乃至一切世事
非干己者口不可說心不可思但口說心思便是昧
了自己若專鍊心常搜己過那得工夫管他家屋裏
事粉骨碎身唯心莫動收拾自心如一尊木雕聖像
坐在堂中終日無人亦如此旛蓋簇擁香花供養亦
如此讚歎亦如此毀謗亦如此修行人常常心上無
事時時刻刻體究自己本命元辰端的處。○古德云
真正辦道人無剪爪之工。○又云暫時不在猶如死
<pb n="397"/>
人。○中峰警策歌云行也做坐也做尺寸光陰休放
過。○趙清獻公藥欄壞不修人問之曰安可以此事
動吾一念乎。
<other>雜記解惑之訓</other>
經云禪有極妙內樂眾生捨之而求外不得內心之
離欲而於色欲中求樂。○諸天有七寶自娛後墮沸
屎地獄人中多聞世智辨聰後墮豬羊禽獸之類無
所別知。○眾生無恩於菩薩而菩薩常欲利益眾生
眾生奪菩薩命割截身體而菩薩以第一佛樂慧命
與諸眾生。○諸欲難可解何以能釋之觀身得實相
則不為所轉智論云實相者所謂畢竟空。

僧訓日紀（終）

<talk>自知錄序</talk>
予少時見太微仙君功過格而大悅。旋梓以施。已而
出俗行腳。匍匐於參請。暨歸隱深谷。方事禪思。遂無
暇及此。今老矣。復得諸亂帙中。悅猶故也。乃稍為刪
定。更增其未備而重梓焉。昔仙君謂凡人宜置籍臥
榻。每嚮晦入息書其一日功過。積日而月。積月而年。
或以功准過。或以過准功。多寡相讎。自知罪福。不必
問乎休咎。至矣哉言乎。先民有云。人苦不自知。唯知
其惡。則懼而戢。知其善。則喜而益自勉。不知。則任情
肆志。淪胥於禽獸。而亦莫覺其禽獸也。茲運心舉筆。
靈臺難欺。邪正淑慝。炯乎若明鏡之鑒形。不師而嚴。
不友而諍。不賞罰而勸懲。不蓍龜而趨避。不天堂地
獄而升沉。馴而致之。其於道也何有。因易其名曰自
知錄。是錄也。下士得之。行且大笑。莫之能視。奚望其
能書。中士得之。必勤而書之。上士得之。但自諸惡不
作。眾善奉行。書可也。不書可也。何以故。善本當行。非
徼福故。惡本不當作。非畏罪故。終日止惡。終日修善。
外不見善惡相。內不見能止能修之心。福且不受。罪
亦性空。則書將安用。矧二部童子。六齋諸天。并世所
稱台彭司命。日遊夜遊。予司奪司。元會節臘等。昭布
森列。前我。後我。左右我。明目而矚我。政使我不書。彼
之書。固以密繭絲而析秋毫矣。雖然。天下不皆上士。
即皆上士。其自知而不書。不失為君子。不自知而不
書。非冥頑不靈。則剛愎自用云爾。人間顧可無是錄
乎。是故在儒為四端百行。在釋為六度萬行。在道為
三千功八百行。皆積善之說也。彼罷緣灰念之輩。以
自為則無論矣。如藉口乎善惡都莫思量。見有勤而
書之者。漫呵曰。惡用是矻矻爾煩心為。則其失非細。
嗟乎。世人夏畦於五欲之場。疲神殫思。終其身不憚
煩。而獨煩於就寢之俄頃。不一整其心慮。亦惑矣。晝
勤三省。夜必告天。乃至黑荳白荳。賢智者所不廢也。
書之庸何傷。時
萬曆三十二年歲次甲辰清明日沙門袾宏識

<other>自知錄凡例</other>
舊曰功過。今曰善過。取周易見善則遷有過則
改之義。善即功故。
舊有天尊真人神君等。今攝入諸天。舊有章奏
符籙齋醮等。今攝入佛事。各隨所宗。無相礙故。
該善若干。該過若干。與舊稍有增減。小異大同
故。
在家出家。一切人等。凡有所求。不必勞形役志。
百計謀畫。希望成功。亦不必禱神祠天。宰殺牲
牢。請乞福祐。但發心積善。或至五百。或至一千。
三千。五千。乃至於萬。隨其所求。必滿願故。
以上休咎。但是花報。若夫來生。即此可知。果報
不虛故。
<other>目錄</other>
善門
<pb n="398"/>
忠孝類仁慈類三寶功德類
雜善類補遺
過門
不忠孝類不仁慈類三寶罪業類
雜不善類補遺例目終
<sarticle><article>自知錄上</article></sarticle>
<other>善門</other>
<other>【忠孝類】</other>
△事父母致敬盡養。一日為一善。守義方之訓不違
犯者。一事為一善。父母歿如法資薦。所費百錢為
一善。勸化父母以世間善道。一事為十善。勸化父
母以出世間大道。一事為二十善。○【解】凡言百錢
謂銅錢百文。正准銀十分。不論錢貴錢賤。
△事繼母致敬盡養。一日為二善。敬養祖父母同論。
△事君王竭忠效力。一日為一善。開陳善道。利益一
人為一善。利益一方為十善。利益天下為五十善。
利益天下後世為百善。遵時王之制不違犯者。一
事為一善。凡事真實不欺。一事為一善。
△敬奉師長。一日為一善。守師良誨。一言為一善。
△敬兄愛弟。一事為一善。敬愛異父母兄弟。一事為
二善。
<other>【仁慈類】</other>
△救重疾一人為十善。輕疾一人為五善。施藥一服
為一善。路遇病人輿歸調養一人為二十善。若受
賄者非善。○【解】受賄。謂得彼人金帛酬謝。
△救死刑一人為百善。免死刑一人為八十善。減死
刑一人為四十善。若受賄徇情者非善。救軍刑徒
刑一人為四十善。免為三十善。減為十五善。救杖
刑一人為十五善。免為十善。減為五善。救笞刑一
人為五善。免為四善。減為三善。以上受賄者非善。
偏斷不公者非善。居家減免婢僕之屬同論。○【解】
救。謂非自己主事。用力扶救是也。免。謂繇自己主
事。特與恕免是也。偏斷者。謂非據理詳審。唯任意
偏斷。反釋真犯是也。
△見溺兒者。救免收養。一命為五十善。勸彼人勿溺
一命為三十善。收養無主遺棄嬰孩。一命為二十
五善。
△不殺降卒。不戮脅從。所活一人為五十善。
△救有力報人之畜。一命為二十善。救無力報人之
畜。一命為十善。救微畜一命為一善。救極微畜十
命為一善。若故謂微命善多。專救微命不救大命
者非善。若不吝重價而救大命。與救多多極微命
同論。○【解】有力報人。如耕牛乘馬家犬等。無力報
人如豬羊鵝鴨獐鹿等。微命如魚雀等。極微如細
魚蝦螺乃至蠅蟻蚊虻等。救者。或買放。或禁絕。或
勸止。是也。專救微命。不救大命。是惟貪己福。無慈
物心。故非善。
△救害物之畜。一命為一善。○【解】害物。如蛇鼠等。蛇
未咬人。無可殺罪故。鼠雖為害。罪不至死故。
△祭祀筵宴。例當殺生。不殺而市買見物。所費百錢
為一善。世業看蠶。禁不看者。為五善。
△見漁人獵人屠人等。好語勸其改業。為三善。化轉
一人為五十善。
△居官禁止屠殺。一日為十善。
△家犬耕牛乘馬等。死而埋藏之。大命一命為十善。
小命一命為五善。復資薦之。一命為五善。
△賑濟鰥寡孤獨癱瞽窮民。百錢為一善。零施積至
百錢為一善。米麥布幣之類。同上計錢數論。周給
宗族中人同論。周給患難中人同論。如上窮民。收
歸養膳者。一日為一善。
△見人有憂善為解慰為一善。
△荒年平價糶米。所讓百錢為一善。
△濟饑人一食為一善。渴人十飲為一善。濟寒凍人
<pb n="399"/>
煖室一宵為一善。綿衣一件為二善。夜暗施燈明
一人為一善。天雨施雨具。一人為一善。
△施禽畜二食為一善。
△饒免債負。百錢為一善。利多年久彼人哀求。度其
難取而饒免者。二百錢為一善。告官。官不為理。不
得已而饒免者非善。
△救接人畜助力疲困之苦。一時為一善。○【解】救接
者。謂或停役。或代勞是也。
△死不能殮。施與棺木所費百錢為一善。
△葬無主之骨。一人為一善。施地與無墳墓家葬一
人為三十善。若令辦租稅者非善。置義塚所費百
錢為一善。
△平治道路險阻泥淖。所費百錢為一善。開掘義井。
修建涼亭。造橋梁渡船等。俱同論。若受賄者非善。
△居上官慈撫卑職。一人為一善。有過情可矜。保全
其職為十善。若受賄者非善。凡在上不凌虐下人
者同論。
△視民如子。唯恐傷之。一事為一善。
△善遣妾婢。一人為十善。資發所費百錢為一善。白
還人賣出男女。不取其贖者。原銀百錢為一善。出
財贖男女還人者同論。
<other>【三寶功德類】</other>
△造三寶尊像。所費百錢為一善。諸天先聖治世正
神賢人君子等像。所費二百錢為一善。重修者同
論。○【解】諸天。謂欲。色。無色三界。梵王帝釋等。及道
教。天尊真人神君等。先聖。謂堯舜周孔等。正神。謂
嶽瀆城隍等。賢人君子。謂忠臣孝子義夫節婦等。
△刊刻大乘經律論。所費百錢為一善。二乘及人天
因果。所費二百錢為一善。若受賄者非善。印施流
通者同論。○【解】賄。謂取價貨賣等。人天。謂佛菩薩
所說五戒十善。及世間正法。六經論孟。先聖先賢
嘉言善行等。
△建立三寶寺院庵觀。及床座供器等。所費百錢為
一善。施地與三寶。所值百錢為一善。護持常住不
使廢壞者。同論。建立諸天正神聖賢等廟宇。所費
二百錢為一善。用葷血祭祀者非善。
△施香燭燈油等物供三寶。所費百錢為一善。
△受菩薩大戒為四十善。小乘戒為三十善。十戒為
二十善。五戒為十善。
△註釋正法大乘經律論。一卷為五十善。卷數雖多
止千五百善。二乘及人天因果。一卷為一善。卷多
止三百善。若僻任臆見者非善。
△自己著述編輯出世正法文字。一卷為二十五善。
卷多止五百善。人天因果一卷為十善。卷多止百
善。若談說無益者非善。
△見偽造經勸人莫學者為一善。
△為君王父母親友知識法界眾生。誦經一卷為二
善。佛號千聲為二善。禮懺百拜為二善。若受賄者
非善。為自己經一卷。佛千聲。懺百拜。俱一善。
△為君父。乃至法界眾生。施食一壇。所費百錢為一
善。登壇施法者一度為三善。若受賄者非善。為世
災難作保禳道場。所費百錢為一善。若受賄者非
善。
△講演大乘經律論。在席五人為一善。人數雖多止
百善。二乘及人天因果。在席十人為一善。人多止
八十善。若受賄者非善。圖名者非善。講演虛玄外
道無益於人者非善。
△禮拜大乘經典。五十拜為一善。
△講演正法處。至心往聽。一席為一善。
△飯僧。因其來乞而與者。三僧為一善。延請至家者。
二僧為一善。送供到寺者。一僧為一善。若盡誠盡
敬者。一僧為五善。再三苦求而後與者非善。
△飯僧不拒乞人平等與食者。二人為一善。
<pb n="400"/>
△護持僧眾。一人為一善。所護匪人者非善。
△度大德賢弟子。一人為五十善。明義守行弟子一
人為十善。但明義但守行弟子。一人為五善。若泛
濫度者非善。○【解】大德賢弟子。謂能續佛慧命。普
利人天者是也。但者。明義守行各止得其一也。
<other>【雜善類】</other>
△不義之財不取。所直百錢為一善。無害於義可取
而不取。百錢為二善。處極貧地而不取。百錢為三
善。
△當欲染境守正不染為五十善。勢不能就而止者
非善。
△借人財物。如期而還不過時日者為一善。
△代人完納債負。百錢為一善。
△讓地讓產。所值百錢為一善。
△義方訓誨子孫一事為一善。大家禁約家人門客
者同論。
△勸人出財作種種功德者。所出百錢為一善。圖名
利而募化者非善。
△勸人息訟。免死刑一人為十善。軍刑徒刑一人為
五善。杖刑一人為二善。笞刑一人為一善。勸和鬥
爭為一善。若受賄者非善。
△發至德之言。一言為十善。○【解】如宋景公三語。楊
伯起四知之類是也。
△見善必行。一事為一善。知過必改。一事為一善。
△論辯虛心下賢。理長則受者。一義為一善。
△舉用賢良一人為十善。驅逐奸邪。一人為十善。揚
人善。一事為一善。隱人惡。一事為一善。見傳播人
惡者。勸而止之為五善。
△於諸賢善恭敬供養。一人為五善。見人侵毀賢善。
勸而止之為五善。
△勸化人改惡從善。一人為十善。
△成就一人家業為十善。成就一人學業為二十善。
成就一人德業為三十善。
△許友。義不負然諾為十善。義不負身命為百善。義
不負財物寄託百錢為一善。○【解】然諾如掛劍樹
上之類。身命如存孤死節之類。財物如還金幼子
之類。
△有恩必報。一事為一善。報恩過分為十善。有讎不
報。一事為一善。若懷公道報私恩者非善。
△著破補衣一件為二善。麤布衣一件為一善。若原
無好衣而著者非善。矯情干譽者非善。
△肉食人減省食。一食為一善。素食人減省食。一食
為二善。若無力辦好食而減者非善。
△肉食人。見殺不食為一善。聞殺不食為一善。為己
殺不食為一善。
△忍受人橫逆相加。一事為一善。
△拾遺還主。所值百錢為一善。
△引過歸己。推善與人。一事為二善。
△名位財利等。安分聽天不夤緣營謀者。一事為十
善。
△處眾常思為眾不為己者。所處之地一日為一善。
△寧失己財。寧失己位。使他人得財得位者。為五十
善。
△遇
失利及諸患難不怨天尤人而順受者。一事為
三善。
△祈福禳災等。但許善願。不許牲祀者為五善。
△傳人保養身命書。一卷為五善。救病藥方。五方為
一善。若受賄者非善。無驗妄傳者非善。
△拾路遺字紙。火化百字為一善。
△有財有勢。可使不使。而順理安分者。一事為十善。
△權勢可附而不附者為十善。
△人授爐火丹術。辭不受者為三十善。人授已成丹
<pb n="401"/>
銀。棄不行使者。所值百錢為三善。
<other>【補遺】</other>
△凡救人一命為百善。

<sarticle><article>自知錄下</article></sarticle>
<other>過門</other>
<other>【不忠孝類】</other>
△事父母失敬失養。一事為一過。違犯義方之訓。一
事為一過。父母責怒。生嗔者為一過。抵觸者為十
過。父母所愛故薄之。一事為一過。父母沒後應資
薦不資薦。一度為十過。父母有失。不能善巧勸化。
一事為一過。
△不敬養祖父母繼母。一事為一過。
△事君王不竭忠盡力。一事為一過。當直言不直言
小事為一過。大事為十過。極大事為五十過。違犯
時王之制。一事為一過。虛言欺罔。一事為一過。
△不敬奉師長。一日為一過。不依師良誨。一言為一
過。反背為三十過。若師不賢而捨之者非過。○【解】
反背。如陳相學許行之類。不賢而捨。如目連離外
道師之類。
△兄弟相讎者。一事為二過。欺陵異母所出及庶出
者一事為三過。
<other>【不仁慈類】</other>
△重疾求救不救。一人為二過。小疾一人為一過。無
財無術而不救者非過。
△修合毒藥為五過。欲害人為十過。害人一命為百
過。不死而病為五十過。害禽畜一命為十過。不死
而病為五過。
△咒禱厭咀。害人一命為百過。不死而病為五十過。
△錯斷人死刑成為八十過。故入為百過。錯斷人軍
刑徒刑成為三十過。故入為四十過。錯斷人杖刑
成為八過。故入為十過。錯斷人笞刑成為四過。故
入為五過。私家治責婢僕之屬者同論。○【解】錯。謂
無心。故謂有心。
△非法用刑。一用為十過。無罪笞人一下為一過。
△謀人死刑成為百過。不成為五十過。舉意為十過。
軍刑徒刑成為四十過。不成為二十過。舉意為八
過。杖刑成為十過。不成為八過。舉意為五過。笞刑
成為五過。不成為四過。舉意為三過。
△父母溺初生子女。一命為五十過。墮胎為二十過。
○【解】上帝垂訓。父母無罪殺兒。是殺天下人民也。
故成重過。
△殺降屠城。一命為百過。以平民作俘虜者。一人為
五十過。致死為百過。
△主事明知冤枉。或拘忌權勢。或執守舊案。不與伸
雪者。死刑成為八十過。軍刑徒刑為三十過。杖刑
為八過。笞刑成為四過。若受賄者。死刑為百過。以
下俱同前論。諸枉法斷事。隨輕重亦同前論。
△心中暗舉惡意。欲損害人。一人為一過。事成。一人
為十過。
△故殺傷人。一命為百過。傷而不死為八十過。使人
殺者同論。
△故殺有力報人之畜。一命為二十過。誤殺為五過。
故殺無力報人之畜。一命為十過。誤殺為二過。故
殺微畜。一命為一過。誤殺十命為一過。故殺極微
畜。十命為一過。誤殺二十命。為一過。使人殺者同
論。讚助他人殺者同論。逐日飲食殺者同論。畜養
賣與人殺者同論。妄談禍福祭禱鬼神殺者同論。
修合藥餌殺者同論。看蠶者與畜養殺同論。
△故殺害人之畜。一命為一過。誤殺十命為一過。
△見殺不救。隨上所開過減半。無門可救者非過。不
可救而不生慈念為二過。○【解】減半者如殺有力
報人之畜十過。今五過是也。下以次減同上。
<pb n="402"/>
△耕牛乘馬家犬等。老病死而賣其肉者。大命為十
過。小命為五過。
△時當禁屠故殺者。隨上所開過加一倍。私買者同
論。居上位反為民開殺端者同論。○【解】加一倍如
殺有力報人之畜二十過。今四十過是也。下以次
增同上。
△非法烹炮生物。使受極苦者。一命為二十過。○【解】
如活烹鱉蟹。火逼羊羔之類是也。
△放鷹走狗釣魚射鳥等。傷而不死。一物為五過。致
死。與前故殺諸畜同論。發蟄驚棲填穴覆巢破卵
傷胎者同論。發蟄等因作善事誤傷非過。○【解】作
善誤傷。如修橋。砌路。建寺。造塔。種種善事。本出好
心。故不為過。然須懺悔資薦。
△籠繫禽畜。一日為一過。
△見人畜死不起慈心為一過。
△見鰥寡孤獨窮民饑渴寒凍等。不救濟。一人為一
過。無財者非過。
△欺弄損害瞽人聾人病人愚人老人小兒者。一人
為十過。
△見人有憂不行解釋為一過。反生暢快為二過。更
增其憂為五過。見人失利失名心生歡喜為二過。
見人富貴願他貧賤為五過。
△荒年囤米不發。坐索高價者。為五十過。遏糴者亦
同此論。
△逼取貧民債負。使受鞭朴罪名為五過。借人財物
不還。百錢為一過。
△役使人畜。至力竭疲乏不矜其苦而強役者。一時
為十過。加之鞭笞者。一杖為一過。
△放火燒人廬舍山林為五十過。因而害人。一命為
五十過。害畜如前殺畜同論。本意欲害人命者。一
命為百過。
△掘人塚棄其骨殖者。一塚為五十過。平人塚。一塚
為十過。太古無骨殖者非過。
△倚勢白佔人田地房屋等。所值百錢為十過。賤價
強買。百錢為一過。
△損壞道路使人畜艱於行履。一日為五過。損壞義
井涼亭橋梁渡船等俱同論。
△居上官輕壞卑職前程。一人為三十過。枉法壞之
者為五十過。凡居上凌虐下人者同論。
△幽繫婢妾。一人為一過。謀人妻女一人為五十過。
<other>【三寶罪業類】</other>
△廢壞三寶尊像。所值百錢為二過。廢壞諸天治世
正神賢人君子等像。所值百錢為一過。葷血邪神
惑世者非過。
△以言謗斥佛菩薩羅漢。一言為五過。謗斥諸天正
神聖賢。一言為一過。斥邪救迷出於真誠者非過。
△禮佛失時為一過。因病因正事非過。葷辛酒肉觸
欲失時為五過。六齋日犯者加一倍論。
△毀壞三寶殿堂床座諸供器等。所值百錢為一過。
誘他人使之毀壞者同論。見毀壞不諫勸為五過。
反助成為十過。諸天正神。聖賢等廟宇。所值二百
錢為一過。葷血淫祠惑世者非過。○【解】誘。謂他本
無心。我教彼為之。助。謂他先欲毀。我從旁讚之。
△佔三寶地。所值百錢為一過。佔屋宇者同論。
△新立葷血祭祀神祠。一所為五十過。神像一軀。為
十過。重修者。祠像各減半論。○【解】新立。謂非古原
有。特地刱造。
△毀壞出世正法經典。所值百錢為二過。二乘人天
因果。所值百錢為一過。
△謗訕出世正法經典。一言為十過。人天因果。一言
為五過。
△吝法不教為十過。因彼不足教者非過。阻隔善法
不使流通為十過。屬邪見謬說者非過。雖屬善法。
<pb n="403"/>
時當韜晦。順時休止者非過。
△誦經差一字為一過。漏一字為一過。心中雜想為
五過。想惡事為十過。外語雜事為五過。語善事為
一過。起身迎待賓客為二過。王臣來者非過。不依
式苟且誦為五過。誦時發嗔為十過。罵人為二十
過。打人為三十過。寫疏差漏者同論。
△以外道邪法授弟子者。一人為二十過。
△著撰偽經一卷為十過。
△講演邪法惑眾。在席一人為一過。往彼聽受。一席
為一過。
△講演正法。任己僻見。違經旨背先賢者。在席五人
為一過。
△著撰脂粉詞章傳記等。一篇為一過。傳布一人為
二過。自己記誦一篇為一過。○【解】一篇。謂詩一首。
文一段。戲一出之類。
△傳人厭魅墮胎種種惡方。一方為二十過。
△僧人乞食不與。一人為一過。非僧人乞食不與。二
人為一過。無而不與者非過。不與而反加叱辱者
為三過。僧不飯僧而拒絕者。一僧為二過。○【解】上
謂俗不齋僧。其過猶輕。下。謂僧不齋僧。其過尤重。
△畜養惡弟子不遣去者。一人為五十過。弟子有過
不訓誨。小事一事為一過。大事一事為十過。
<other>【雜不善類】</other>
△取不義之財。所值百錢為一過。處大富地而取者。
百錢為二過。
△欲染極親為五十過。良家為十過。娼家為二過。尼
僧節婦為五十過。見良家美色。起心私之為二過。
○【解】此為在俗者。若出家僧。不論親疏良賤。但犯
俱五十過。起心私之俱二過。
△盜取財物。百錢為一過。零盜積至百錢為一過。瞞
官偷稅者同論。威取詐取百錢為十過。
△主事受賄而擢人官出人罪。百錢為一過。受賄而
壞人官入人罪。百錢為十過。
△借人財物不還。百錢為一過。負他債願他身死為
十過。
△斗秤等小出大入。所值百錢為一過。
△見賢不舉為五過。反擠之為十過。見惡不去為五
過。反助之為十過。隱人善一事為一過。揚人惡一
事為一過。有言責而舉惡者非過。為除害救人而
舉惡者非過。
△刻意搜求先賢之短。創為新說者。一言為一過。於
理乖違者。一言為十過。做造野史小說戲文歌曲
誣污善良者。一事為二十過。不審實傳播人陰私
及閨幃中事者。一事為十過。全無而妄自捏成者。
為五十過。遞送揭帖發人惡跡。半實半虛者為二
十過。全虛者為五十過。言言皆實而出自公心。為
民除害者非過。
△募緣營修諸福事。而盜用所施入己者。百錢為一
過。三寶物十錢為一過。因果差移。百錢為一過。
△讚助人詞訟。死刑成為三十過。軍刑徒刑成為二
十過。杖刑成為十過。笞刑成為五過。讚助人鬥諍
為一過。若教唆取利。死刑成為百過。軍刑徒刑成
為三十過。笞刑為十五過。離間人骨肉者為三十
過。破人婚姻為五過。理不應婚者非過。
△出損德之言。一言為十過。○【解】如金陵三不足。曹
孟德。寧我負人毋人負我之類。是也。
△虛誑妄語。一事為一過。因而害人為十過。
△見善不行。一事為一過。有過不改。一事為一過。過
不認過。反爭為是。對平交為二過。對父母師長為
十過。
△論辯偏執己見不服善者。一義為一過。
△不教誨子孫。任其為不善者。一事為一過。容縱家
人門客者同論。
<pb n="404"/>
△大賢不師為五過。勝友不交為二過。反加謗毀欺
侮為十過。
△惡語向所尊為十過。向平交為四過。向卑幼為一
過。向聖人為百過。向賢人君子為十過。
△教人為不善。一事為二過。教人不忠不孝等大惡
者。一事為五十過。見人為不善。不諫勸者為一過。
大事為三十過。知彼人剛愎決不受諫者非過。
△造人歌謠。取人插號者。一人為五過。
△妄語不實。一言為一過。自云證聖誑惑世人者。一
言為五十過。
△許友負信。小事為一過。大事為十過。負財物寄託
者。百錢為一過。
△有恩不報。一事為一過。有冤必報。一事為一過。報
冤過分為十過。致死為百過。於所冤人欲其喪滅
為一過。聞冤滅已。心生歡喜為一過。
△肉食一食為一過。違禁物。若龜鱉之類。一食為二
過。有義物。若耕牛乘馬家犬之類。一食為三過。○
【解】以上謂市買者。若自殺食。在前故殺中論。
△飲酒。為評議惡事飲。一升為六過。與不良人飲。一
升為二過。無故與常人飲為一過。奉養父母延待
正賓者非過。煎送藥餌者非過。
△開酒肆招人飲。一人為一過。
△五辛。無故食。一食為一過。治病服者非過。食後誦
經一卷為一過。
△六齋日食肉。一食為二過。食而上殿為一過。飲酒
啖五辛者同論。
△過分美衣。一衣為一過。美食。一食為一過。唯奉養
父母非過。○【解】過分者。謂富貴人分應受福。然於
本等享用外。過為奢侈是也。唯除父母。不曰祀神
宴賓者。周易二簋可享。茅容蔬食非薄。是也。
△齋素人。必求美衣美食。一衣為一過。一食為一過。
○【解】謂既知齋素。自合惜福。雖是布衣。必求精好。
雖是菜食。必求甘美。亦折福故。
△輕賤五穀天物。所值百錢為一過。
△販賣屠刀漁網等物。所費值百錢為一過。
△拾遺不還主。所值百錢為一過。
△有功歸己。有罪引人。一事為二過。
△名位財利。夤緣營謀而求必得不顧非義者。一事
為十過。
△處眾唯知為己。不為眾者。所處之地。一日為一過。
△寧他人失財失位。而唯保全己之財位者為五十
過。
△遇失利及諸患難。動輒怨天尤人者。一事為三過。
△祈福禳災等。不修善事而許牲牢惡願者為十過。
所殺生命。與殺畜同論。○【解】十過者。但許願時。心
已不良故。至後酬願宰殺時。另與殺畜同論。
△救病藥方。不肯傳人者。五方為一過。未驗恐誤人
者非過。
△遺棄字紙不顧者。十字為一過。
△離父母出家。更拜他人作乾父母者為五十過。
△人授爐火丹術受之為三十過。行使丹銀所值百
錢為三過。實成真金。煎燒百度不變者非過。
<other>【補遺】</other>
△無故殿上行。塔上登者為五過。殿塔上葷酒污穢
者為十過。○【解】故。謂燒香掃地諷經等。
△受賄囑託擢官出罪等。五百錢為一過。受賄囑託
壞官入罪等。五百錢為十過。

<other>放生儀</other>
按四明禮法師舊文。稍為參酌。使簡便易行。後增
代彼求願往生。又增華嚴迴向品文結之。意取先
生阿彌陀佛極樂世界。後入毘盧遮那華藏玄門
也。又暑天。初次生到。照此式念誦。即放。後續至者
<pb n="405"/>
續放。但念大悲咒一遍。往生咒三遍。稱念阿彌陀
佛放之。不必等齊。久久遲延。以致損壞生命。後更
有續至者。亦復如是○於放生處。鋪設香案。楊枝
淨水。眾等以慈眼視諸眾生。念其沉淪。深生哀憫。
復念三寶有大威力。能救拔之。作是觀已。手執水
盂。默念想云。一心奉請　十方慈父廣大靈感觀
世音菩薩。降臨道場。加持此水。具大功勳。洒霑異
類。令彼身心清淨。堪聞妙法。即誦大悲神咒一遍。
再三洒之。然後執手爐白云。仰白。
十方三寶。釋迦本師。彌陀慈父。寶勝如來。觀音菩薩。
流水長者子。天台永明。諸大士等。唯願慈悲。證知護
念。
今有飛空水陸。諸眾生等。為他網捕。將入死門（比丘某甲
信士某甲）。等。於是修菩薩行。發慈悲心。作長壽因。行放生
業。贖其身命。放使逍遙。仍順大乘方等經典。授與三
皈。稱揚十號。復為宣說十二因緣。但以此類眾生。罪
障深重。神識昏迷。仰乞
三寶。威德冥加。哀憐攝受。白云。
現前異類諸眾生等。皈依佛。皈依法。皈依僧（三說）。現前
異類諸眾生等。皈依佛竟。皈依法竟。皈依僧竟（三說）。
從今已往。稱佛為師。更不皈依。邪魔外道（三說）。
諸佛子等。皈依三寶已。今當為汝稱揚
寶勝如來十號功德。令汝得聞。如彼十千遊魚。即得
生天。等無有異。
南無寶勝如來。應供。正遍知。明行足。善逝。世間解。無
上士。調御丈夫。天人師。佛。世尊（三說）。
諸佛子。我今更為說十二因緣生相滅相。令汝了知
生滅之法。悟不生滅。同於諸佛。證大涅槃。所謂無明
緣行。行緣識。識緣名色。名色緣六入。六入緣觸。觸緣
受。受緣愛。愛緣取。取緣有。有緣生。生緣老死憂悲苦
惱。
所謂無明滅則行滅。行滅則識滅。識滅則名色滅。名
色滅則六入滅。六入滅則觸滅。觸滅則受滅。受滅則
愛滅。愛滅則取滅。取滅則有滅。有滅則生滅。生滅則
老死憂悲苦惱滅。
諸佛子。我今依大乘經。授汝三歸十號十二因緣已
竟。今當為汝對三寶前。發露罪愆。求哀懺悔。願汝罪
業。一念消除。得生善處。近佛授記。汝當至心。隨我懺
悔。
 我昔所造諸惡業  皆由無始貪嗔癡 
 從身語意之所生  一切我今皆懺悔（三說） 
清涼地菩薩摩訶薩（三說）。
唯願。放生以後。永不遭遇惡魔。吞噉網捕。優游自在。
獲盡天年。命終之後。乘三寶力。寶勝如來。本願慈力。
或生忉利。或生人間。持戒修行。不復造惡。信心念佛。
隨願往生。更冀放生弟子（某甲）等。從今日後。菩提行
願。念念增明。救苦眾生。當如己想。以是因緣。得生安
養。見阿彌陀佛。及諸聖眾。證無生忍。分身塵剎。廣度
有情。俱成正覺。現前大眾。齊聲誦念。華嚴回向妙章。
往生淨土神咒。
大方廣佛華嚴經十回向品隨順堅固一切善根回
向。
佛子。菩薩摩訶薩。作大國王。於法自在。普行教命。令
除殺業。閻浮提內。城邑聚落。一切屠殺。皆令禁斷。無
足。二足。四足。多足。種種生類。普施無畏。無欲奪心。廣
修一切菩薩諸行。仁慈蒞物。不行侵惱。發妙寶心。安
隱眾生。於諸佛所。立深志樂。常自安住三種淨戒。亦
令眾生。如是安住。菩薩摩訶薩。令諸眾生。住於五戒。
永斷殺業。以此善根。如是回向。所謂願一切眾生。發
菩提心。具足智慧。永保壽命。無有終盡。願一切眾生。
住無量劫。供一切佛。恭敬勤修。更增壽命。願一切眾
生。具足修行。離老死法。一切災毒。不害其命。願一切
眾生。具足成就無病惱身。壽命自在。能隨意住。願一
<pb n="406"/>
切眾生。得無盡命。窮未來劫。住菩薩行。教化調伏一
切眾生。願一切眾生。為壽命門。十力善根。於中增長。
願一切眾生。善根具足。得無盡命。成滿大願。願一切
眾生。悉見諸佛。供養承事。住無盡壽。修習善根。願一
切眾生。於如來處。善學所學。得聖法喜。無盡壽命。願
一切眾生。得不老不病。常住命根。勇猛精進。入佛智
慧。是為菩薩摩訶薩。住三聚淨戒。永斷殺業。善根回
向。為令眾生。得佛十力圓滿智故。
（次誦往生咒三遍　誦畢白言）。
上來放生功德。四恩普報。三有均資。法界眾生。同圓
種智。十方三世一切佛。一切菩薩摩訶薩。摩訶般若
波羅蜜。放生儀（終）

<talk>戒殺放生文序</talk>
蓮池上人少通六藝。文成而紙貴洛城。長練三車。忍
證而宗超蔥嶺。勇披毘黎之鎧。瑩握摩尼之珠。當經
禪暇。愍切迷流。于尸羅中。特申殺戒。蓋以血氣之屬
莫不有知。蜎蠕之倫無非同與。充吾惡死之心。豈宜
戕物。體帝好生之德用導昏衢。夫惻隱之心。人所同
具。刲燖之慘。世所易明。綢繆種族。古今之致常然。蹢
躅喪群。禽鳥之情何異。乃蚊蚋噆膚而生煩。砧刀加
物而靡恤。刳彼膏膋。充茲口腹。反之于心。予仁安在。
推之于報。冤對奚辭。既隨強弱而遞相吞食。遂緣償
負而長歷輪迴。于是如來然慧炬于重幽。拯群苦于
八難。令斷殺因。不纏惡果。當茲末法。久昧微言。而禪
師滌五欲之泥。釋三有之網。于音聲海。鼓智願船。濟
彼胥溺。臻于一真。猗歟旨哉。法無分于頓漸。入皆不
二。道靡間于聖凡。信為第一。苟能循師不殺之戒。而
諦觀吾起殺之因。為生于靈知之心。為發于膚骨之
體。心本慈悲。何因殘害。體無覺識。寧具貪瞋。心忘則
聲臭有所不知。是嗜味者不繇于體。體寂則愛憎無
以自起。是好殺者不繇于心。二既無有。中何從來。故
知身心本淨。習惑妄纏。得本淨之妙。則此戒不繇于
外鑠。解妄纏之蔽。則大悲莫遏于中心。入三摩提。成
等正覺。繇于是矣。余少聞子輿遠庖之訓。已深愛物
之慈。茲覽禪師戒殺之篇。益重護生之念。遂命兒摹
刻。廣世持流云。
賜進士出身光祿大夫太子太保吏部尚書武英殿
大學士知制誥國史典誌總裁官海虞嚴訥譔

<sarticle><article>戒殺放生文</article></sarticle>
明古杭雲棲寺沙門袾宏撰并註
<other>○戒殺文</other>
世人食肉。咸謂理所應然。乃恣意殺生。廣積冤業。相
習成俗。不自覺知。昔人有言。可為痛哭流涕長太息
者是也。計其迷執。略有七條。開列如左。餘可例推云。
凡有知者必同體。人之食肉大是怪事。然不以為
怪者。良繇家世襲而為常。鄰里比而成俗。習行既
久。不覺其非。反以為是。又奚怪乎。今有殺人而食
者。人必大駭而亟誅之。何也。不習行故也。使殺人
無禁。行之數年。以人肉而供庖廚者遍於天下矣。
故曰舉世習行而不覺其非。可為痛哭流涕長太
息者是也。
一曰生日不宜殺生。哀哀父母。生我劬勞。己身始誕
之辰乃父母垂亡之日也。是日也。正宜戒殺持齋。廣
行善事。庶使先亡考妣。早獲超昇。見在椿萱增延福
壽。何得頓忘母難。殺害生靈。上貽累於親。下不利於
己。此舉世習行而不覺其非。可為痛哭流涕長太息
者一也。
唐太宗萬乘之主。生日尚不為樂。田舍翁多收十
斛粟。乃賀客盈門。歡宴累日。不知其可也。今世有
生日飯僧誦經。修諸善事者。其賢乎哉。
二曰生子不宜殺生。凡人無子則悲。有子則喜。不思
<pb n="407"/>
一切禽畜亦各愛其子。慶我子生。令他子死。於心安
乎。夫嬰孩始生。不為積福。而反殺生造業。亦太愚矣。
此舉世習行而不覺其非。可為痛哭流涕長太息者
二也。
一獵人暮夜大醉。視其幼子為獐。礪刃將殺之。妻
泣諫不聽。竟剖其腹。出其腸。已而安寢。天明。呼其
子與入市鬻獐肉。妻哭曰。昨汝所殺者子也。其人
舉身自擲。五內崩裂。噫。人畜雖殊。愛子之心一也。
安可殺歟。
三曰祭先不宜殺生。亡者忌辰。及春秋祭掃。俱當戒
殺以資冥福。殺生以祭。徒增業耳。夫八珍羅於前。安
能起九泉之遺骨而使之食乎。無益而有害。智者不
為矣。此舉世習行而不覺其非。可為痛哭流涕長太
息者三也。
或曰梁武帝以麵為犧牲。世譏其使祖宗不血食。
噫。血食未必珍。蔬食未必惡。為人子者。貴乎慎修
其身。而不覆先宗祀斯善矣。奚取於祀之必用血
也。禴祭勝於殺牛。易垂明訓。牲養猶為不孝。聖有
嘉謨。奚取於祀之必用血也。
四曰婚禮不宜殺生。世間婚禮。自問名納采以至成
婚。殺生不知其幾。夫婚者生人之始也。生之始而行
殺。理既逆矣。又婚禮吉禮也。吉日而用凶事。不亦慘
乎。此舉世習行而不覺其非。可為痛哭流涕長太息
者四也。
凡人結婚。必祝願夫妻偕老。爾願偕老。禽獸願先
亡乎。嫁女之家。三日不息燭。思相離也。爾以相離
為苦。禽獸以相離為樂乎。信乎婚之不宜殺矣。
五曰宴客不宜殺生。良辰美景。賢主佳賓。蔬食菜羹。
不妨清致。何須廣殺生命。窮極肥甘。笙歌饜飫於杯
盤。宰割冤號於砧几。嗟乎。有人心者能不悲乎。此舉
世習行而不覺其非。可為痛哭流涕長太息者五也。
若知盤中之物從砧几冤號中來。則以彼極苦。為
我極歡。雖食。食且不下咽矣。可不悲乎。
六曰祈禳不宜殺生。世人有疾。殺牲祀神以祈福祐。
不思己之祀神。欲免死而求生也。殺他命而延我命。
逆天悖理。莫甚於此矣。夫正直者為神。神其有私乎。
命不可延。而殺業具在。種種淫祀。亦復類是。此舉世
習行而不覺其非。可為痛哭流涕長太息者六也。
藥師經云。殺種種眾生。解奏神明。呼諸魍魎。請乞
福祐。欲冀延年。終不可得。所謂命不可延。殺業具
在也。種種淫祀。如殺生求子。殺生求財。殺生求官
等。及其得子得財得官。皆本人分定。非鬼神所為
也。偶爾滿願。遽謂有靈。信之彌堅。行之愈篤。邪見
熾然。莫可救療。悲夫。
七曰營生不宜殺生。世人為衣食故。或畋獵。或漁捕。
或屠宰牛羊豬犬等。以資生計。而我觀不作此業者
亦衣亦食。未必其凍餒而死也。殺生營生。神理所殛。
以殺昌裕。百無一人。種地獄之深因。受來生之惡報。
莫斯為甚矣。何苦而不別求生計乎。此舉世習行而
不覺其非。可為痛哭流涕長太息者七也。
親見屠羊者垂死而口作羊鳴。賣鱔者將亡而頭
如鱔嚙。此二事近在鄰居。即非傳說。我勸世人。若
無生計。寧丐食耳。造殺而生。不如忍饑而死也。吁。
可不戒哉。
如上所列。甚拂常情。達人覽之。必以為確論。儻能
全戒。善莫加焉。其或不然。量力除減。或去四五。或
禁二三。除一事則消一業。減一殺則杜一冤。若未
能斷絕腥羶。且先應市買見物。不加親殺。亦免大
愆。積養慈心。漸入佳境。得斯文者。更望展轉流通
遞相勸化。能勸一人不殺。如救百萬生靈。勸至十
人百人。以及千萬億眾。陰功浩大。善果無窮。但肯
信行。決不相賺。○每年寫十二月分。黏貼屋壁。一
月不殺。則於月下書不殺二字。一月不殺。下善也。
<pb n="408"/>
一年不殺。中善也。一生不殺。上善也。世代不殺。善
之又善者也。願人人戒殺。戶戶持齋。則諸佛生歡。
萬神加護。干戈繇是永息。刑罰可以無施。地獄為
之頓空。苦海因而長別矣。
<other>戒殺祝願</other>
若能一月不殺。至月盡夜。或次月朔旦。對佛像前。至
心禮拜。白言。弟子（某甲）一心皈命西方極樂世界阿
彌陀佛。我遵先佛明誨。今行不殺。已及一月。以此功
德。願我罪業消除。冤愆解釋。所修善根。日益增長。命
終之際。身心安隱。正念分明。蒙佛接引。生極樂國七
寶池內蓮華之中。花開見佛。得無生忍。具足佛慧。以
大神力。凡我曠劫所殺冤命。以及十方被殺眾生。悉
得度脫。成無上道。願佛慈悲。哀憐攝受。發願已。念佛
或百聲。千聲萬聲。隨意多少。
<other>○放生文</other>
蓋聞世間至重者生命。天下最慘者殺傷。
至重有二。一者。世人於金寶官爵妻子。以至己身。
皆其所重。然不可得兼。則重之中必取其尤重者。
是以為救己身。不吝金寶。為救己身。不惜官爵。為
救己身。不顧妻子。故云至重。二者。凡厥有生。皆能
作佛。則生為佛種。故云至重。最慘者。如捶打等。雖
皆苦事。未至斷命。惟殺最慘。
是故逢擒則奔。蟣蝨猶知避死。將雨而徙。螻蟻尚且
貪生。
因命至重。為全命故。因殺至慘。為逃殺故。是以蟣
蝨螻蟻皆知避死貪生。微命尚然。大者可知也。
何乃網於山。罟於淵。多方掩取。曲而鉤。直而矢。百計
搜羅。
一切眾生既皆避死貪生。何乃昧此良心。行諸毒
事。網擒山獸。罟覓淵魚。俯水垂鉤。仰空發矢。以至
暗施陷阱。密設牢籠。百計多方。莫能盡舉。良可歎
也。
使其膽落魂飛。母離子散。
如上網罟鉤矢。見之驚怖。則魂膽飛揚。中之喪亡。
則母兒離散。如人遭亂世。兵火臨身。一何異乎。
或囚籠檻。則如處囹圄。或被刀砧。則同臨剮戮。
幽繫之。則禁錮不異囹圄。宰割之則痛苦同於剮
戮。設以身處。當何如其為情也。
憐兒之鹿。舐瘡痕而寸斷柔腸。畏死之猿。望弓影而
雙垂悲淚。
憐兒之鹿者。許真君少時好畋獵。一日射中一鹿。
鹿母為舐瘡痕。良久不活。鹿母亦死。真君剖其腹
視之。腸寸寸斷。蓋為憐子死。悲傷過甚。至於斷腸。
真君大恨。悔過。折弓矢。入山修道。後證仙品。拔宅
飛昇。此證上文母子離散意。畏死之猿者。楚王與
養繇基出獵。遇猿。令射之。猿望見繇基。即淚下。蓋
猿臂柔捷。能接飛矢。繇基神射。矢到之處。臂不及
接。知其必死而悲也。此證上文魂膽飛揚意。
恃我強而陵彼弱。理恐非宜。食他肉而補己身。心將
安忍。
觀上二事。則知殺生。甚所不應。且世人謂禽獸之
肉人所應食。不知皆是強陵弱耳。不然。猛虎食人
亦將曰人之肉虎所應食乎。螳螂食蟬。雀食螳螂。
鷹鸇食雀。弱之肉。強之食。此理甚明。當不疑也。又
世人謂蔬食者瘠。肉食者肥。為肥己身。不念他苦。
人心安在哉。
繇是昊天垂憫。古聖行仁。
繇世迷故。殺氣動天。而天本好生。常示下民。下民
不知。是以殺生太重。則雨暘不時。刀兵災起。人修
善事。則年歲豐登。海宇寧謐。世人殺生。是逆天也。
古之聖人。因此上順天心。下悲物命。行仁救濟事
見下文。
解網著於成湯。畜魚興於子產。
<pb n="409"/>
解網者。商王成湯出遇獵人布四面網。祝曰。從天
來者。從地來者。從四方來者。皆入吾網。湯為解三
面。止留其一。改祝曰。欲左者左。欲右者右。欲上者
上。欲下者下。不用命者乃入吾網。畜魚者。鄭大夫
子產。人有饋之生魚者。子產不食。令校人畜之池
中。觀此二事。則知放生非獨佛教。儒中君子無不
奉行。
聖哉流水。潤枯槁以囊泉。悲矣釋迦。代危亡而割肉。
囊泉者。金光明經。流水長者子。出見十千遊魚。困
涸水中。將欲危斃。用象囊水。傾注得全。復為說法。
魚命過。皆生天上。割肉者。釋迦牟尼佛往昔為菩
薩時。遇鷹逐鴿。鴿見菩薩。投身避難。鷹語菩薩。爾
欲救鴿。奈何令我饑餓而死。菩薩問鷹。汝須何食。
鷹答食肉。菩薩割臂肉償之。鷹欲肉與鴿等。菩薩
割肉。彌割彌輕。至肉將盡。不能等鴿。鷹問生悔恨
否。菩薩答言。吾無一念悔恨。若此語不虛。當令吾
肉生長如故。立誓願已。身肉如故。鷹化天帝身。空
中禮拜讚歎。
天台智者鑿放生之池。大樹仙人。護棲身之鳥。
鑿池者。天台智者大師。諱智顗。隋煬帝號為智者。
曾鑿池勸人放生。又不但智者。古來多有此事。今
西湖亦古放生池也。世遠人亡。時更法壞。漁火星
飛於水面矣。悲夫。護鳥者。古有仙人常坐一大樹
下。思禪入定。有鳥棲其懷中。恐驚鳥故跏趺不動。
候鳥別棲。然後出定。慈物之心一至於是。
贖鱗蟲而得度。壽禪師之遺愛猶存。救龍子而傳方。
孫真人之慈風未泯。
贖鱗蟲者。永明大師。諱延壽。吳越王鎮杭。師為餘
杭縣庫吏。屢以庫錢買魚蝦等物放之。後坐監守
自盜。法當棄市。王頗知其放生也。諭行刑者觀其
辭色以覆。師臨死地。面無戚容。人怪之。師曰。吾於
庫錢毫無私用。盡買放生命莫知其數。今死。徑生
西方極樂世界。不亦樂乎。王聞而釋之。乃出家為
僧。修禪禮懺。得無礙辯才。師涅槃後。有僧入冥。見
閻羅王時時出座禮一僧像。問之。則陽間永明壽
禪師也。已生西方上品上生。王敬其德。故時禮耳。
救龍子者。孫真人未得仙時。出遇村童擒一蛇。困
憊將死。真人買放水中。後默坐間。一青衣來請。隨
而赴之。至一公府。則世所謂水晶宮也。王者延置
上座。曰。小兒昨者出遊。非先生則幾死矣。設宴畢。
出種種珍寶為謝。真人辭不受。曰。吾聞龍宮多祕
方。傳吾救世。賢於金玉多矣。王遂出玉笈三十六
方。真人繇此醫術彌精。後證仙品。
一活蟻也。沙彌易短命為長年。書生易卑名為上第。
一放龜也。毛寶以臨危而脫難。孔愉以微職而封侯。
活蟻二事。一短命長年者。昔有沙彌侍一尊宿。尊
宿知沙彌七日命盡。令還家省母。囑云。七日當返。
欲其終於家也。七日返。師怪之。入三昧勘其事。乃
還家時路見群蟻困水。作橋渡之。蟻得不死。繇此
高壽。二卑名上第者。宋郊宋祁兄弟也。俱應試。郊
嘗見群蟻為水所浸。編竹橋渡之。時有胡僧睹其
貌。驚曰。公似曾活數百萬命者。郊對貧儒何力致
此。僧云不然。凡有生者皆命也。郊以活蟻對。僧云
是已。公弟當大魁多士。然公亦不出弟下。後唱名。
祁果首選。朝廷謂不可以弟先兄。改祁第十。以郊
為第一。始信僧言不妄云。放龜二事一臨危脫難
者。毛寶微時。路遇人攜一龜。買而放之。後為將。戰
敗赴水。覺水中有物承足。遂得不溺。及登岸。則承
足者前所放龜也。二微職封侯者。孔愉本一卑官。
亦曾放龜。龜浮水中。頻回首望愉。然後長逝。後愉
以功當侯。鑄印時。印上龜紐。其首回顧。毀而更鑄。
鑄之數四。模直首偏。迴顧如舊。鑄者大怪。以告愉。
愉忽憶放龜之時。龜首迴顧。恍然悟封侯者放龜
<pb n="410"/>
之報也。
屈師縱鯉於元村。壽增一紀。隋侯濟蛇於齊野。珠報
千金。
縱鯉者。屈師於元村遇一赤鯉。買放之。後夢龍王
延至宮中。謂曰。君本壽盡。以君救龍。增壽一紀。濟
蛇者。隋侯往齊國。路見一蛇。困於沙磧。首有血出。
以杖挑放水中而去。後回至蛇所。蛇銜一珠向侯。
侯意不敢取。夜夢腳踏一蛇。驚覺。乃得雙珠。
拯已溺之蠅。酒匠之死刑免矣。捨將烹之鱉。廚婢之
篤疾瘳焉。
拯蠅者。一酒匠見蒼蠅投酒甕。即取放乾地。以灰
擁其體。水從灰拔。蠅命得活。如此日久。救蠅數多。
後為盜通。無能自白。獄將成。主刑者援筆欲判決。
蠅輒集筆尖。揮去復集。判之莫得。因疑其冤。詳問
之。則誣也。呼盜一訊而服。遂得釋歸。噫。亦異矣哉。
捨鱉者。程氏夫婦性嗜鱉。一日偶得巨鱉。囑婢修
事。時暫出外。婢念手所殺鱉不知其幾。今此巨鱉
心欲釋之。吾甘受箠撻耳。遂放池中。主回索鱉。對
以走失。遂遭痛打。後感疫疾將死。家人舁至水閣。
以俟盡命。夜忽有物從池中出。身負濕泥。塗於婢
身。熱得涼解。疾乃甦愈。主怪不死。詰之。具以實對。
主不信。至夜潛窺。則向所失鱉也。闔門驚歎。永不
食鱉。
貿死命於屠家。張提刑魂超天界。易餘生於釣艇。李
景文毒解丹砂。
貿命屠家者。張提刑常詣屠肆。以錢贖物放之。後
臨終時。語家人言。吾以放生。積德深厚。今天宮來
迎。當上生矣。安然而逝。易生釣艇者。李景文常就
漁人貨其所獲。仍放水中。景文素好服食。常火煉
丹砂餌之。積熱成疾。疽發於背。藥莫能療。昏寐之
中。似有群魚濡沫其毒。清涼快人。疾遂得瘥。亦鱉
報廚婢之類也。
孫良嗣解矰繳之危。卜葬而羽蟲交助。潘縣令設江
湖之禁。去任而水族悲號。
解矰繳之危者。孫良嗣遇禽鳥被獲。輒買縱之。後
死欲葬。貧莫能措。有鳥數百。銜泥疊疊。觀者驚歎。
以為慈感所致。設江湖之禁者。縣令潘公。禁百姓
不得入江湖漁捕。犯者加罪。後去任。水中大作號
呼之聲。如喪考妣。人共聞之。莫不歎異。
信老免愚民之牲。祥符甘雨。曹溪守獵人之網。道播
神州。
免牲者。信大師遇時亢旱。民殺牲請雨。師憫其愚。
謂曰。汝能去牲勿用。吾為汝請。民允之。師乃精誠
以禱。甘雨驟降。遠近多感化者。守網者。六祖既佩
黃梅心印。以俗服隱於獵人。獵人令守網。祖瞰其
亡也。獐兔之類。可放者輒放之。如是一十六年。後
坐曹溪道場。廣度群品。燈分五宗。澤垂萬世焉。
雀解銜環報恩。狐能臨井授術。
雀銜環者。楊寶幼時。見黃雀為梟搏墜地。復為螻
蟻所困。取而畜諸笥中。給以黃花。痊乃放去。夜夢
黃衣童子拜謝。贈玉環四枚。曰。我王母使者。荷君
濟命。願君子孫潔白。位列三公。亦如此環矣。後四
世貴顯。狐臨井者。一僧素無賴。聞黃精能駐年。欲
試其驗。置黃精於枯井。誘人入井。覆以磨盤。其人
在井。遑迫無計。忽一狐臨井。語其人言。君無憂。當
教汝術。我狐之通天者。穴於塚上。臥其下。目注穴
中。久之則飛出。仙經所謂神能飛形者是也。君其
注視磨盤之孔乎。吾昔為獵夫所獲。賴君贖命。故
來報恩耳。幸毋忽也。人用其計。旬餘從井飛出。僧
大喜。以為黃精之驗。乃別眾負黃精入井。約一月
開視。至期視之。死矣。僧蓋不知前人得出者狐之
力也。悲夫。
乃至殘軀得命。垂白壁以聞經。難地求生。現黃衣而
<pb n="411"/>
入夢。
白壁聞經者。予掛搭一庵。有人擒蜈蚣數條。以竹
弓弓其首尾。予贖放之。餘俱半死。惟一全活。急走
而去。後共一友夜坐。壁有蜈蚣焉。以木尺從傍極
力敲振。驅之使去。竟不去。予曰。昔所放得非爾耶。
爾其來謝予耶。果爾。吾當為爾說法。爾諦聽毋動。
乃告之曰。一切有情。惟心所造。心狠者化為虎狼。
心毒者化為蛇蝎。爾除毒心。此形可脫也。言畢令
去。則不待驅逐。徐徐出窗外。友人在坐驚歎希有。
時隆慶四年事也。黃衣入夢者。杭州湖墅干氏者。
有鄰家被盜。女送鱔魚十尾。為母問安。畜甕中。忘
之矣。一夕夢黃衣尖帽者十人。長跪乞命。覺而疑
之。卜諸術人。曰。當有生求放耳。遍索室內。則甕有
巨鱔在焉。數之正十。大驚。放之。時萬歷九年事也。
施皆有報。事匪無徵。
諸放生者。或增福祿。或延壽算。或免急難。或起沈
痾。或生天堂。或證道果。隨施獲報。皆有徵據。然作
善致祥。道人之心豈望報乎。不望報而報自至。因
果必然。辭之亦不可得耳。放生者宜知之。
載在簡編。昭乎耳目。
明有徵也。如上所錄。遠則載在簡編。有典有據。近
則昭乎耳目。共見共聞。考古驗今。定非虛謬。
普願隨所見物。發慈悲心。捐不堅財。行方便事。
此下普勸世人隨所見生命發慈悲心。繇是捐捨
世財。作斯方便。財不堅者。謂水得漂。火得焚。官得
取。盜得劫。危脆無常。非堅物也。捐此作福。所謂以
不堅財易堅財也。若無財者。只發慈悲心亦是福
德。或勸他人放生。或見人放生。讚歎隨喜。增其善
念。亦是福德。
或恩周多命。則大積陰功。若惠及一蟲。亦何非善事。
有力者恩周多命。固陰功也。無力者惠及一蟲。亦
善事也。毋曰小善為無益而勿為也。世有不明此
理者。必擇身細數多之生方肯買放。路遇大生。目
視而過。此則惟貪自己之福。非憫眾生之苦也。其
福甚少。戒之戒之。
苟日增而月累。自行廣而福崇。
善無大小。惟貴久長。日日增之。月月累之。善多則
行廣。行廣則福崇矣。
慈滿人寰。名通天府。
慈功久積。遍滿寰區。人情既孚。天心必眷。或謂穹
蒼渺邈。何得相通。不知天王以六齋之日巡狩人
間。有善必知。無惡不察。又人行十善則天勝。人行
十惡則脩羅勝。故天帝時時欲人為善。一人為善。
飛天神王報達天京。經有明文。非臆說也。
蕩空冤障。多祉萃於今生。培漬善根。餘慶及於他世。
放而不殺。與物無冤。非惟安樂今生。以此善根。當
來之世。長壽永福。乃至成佛。萬類有情。傾心歸附。
皆餘慶也。
儻更助稱佛號。加諷經文。
遇生能放。雖是善功。但濟色身。未資慧命。更當稱
揚阿彌陀佛萬德洪名。諷誦大乘諸品經典。然雖
如是。但凡買生火急須放。諷經不便。只以念佛相
資。若隔宿買而來朝始放。或清晨買而午後猶存。
必待陳設道場。會集男女。遷延時久。半致死亡。如
是放生。虛文而已。
為其回向西方。令彼永離惡道。
念佛功德。願諸生命盡此報身。往生西方極樂世
界。蓮華化生。入不退地。永離惡道。長息苦輪。惡道
者。六道之中。三道為惡。地獄餓鬼畜生是也。
則存心愈大。植德彌深。
見苦放生。所存者善心也。今則是大菩提心矣。故
云愈大。放生得福。所植者世間之德也。今則是出
世之德矣。故云彌深。
<pb n="412"/>
道業資之速成。蓮臺生其勝品矣。
心大德深。其事何驗。蓋利他者菩薩之行也。以此
行門助修道業。譬如船得順風。必能速到涅槃彼
岸矣。淨業三福。慈心不殺實居其一。今能不殺。又
放其生。既能放生。又以法濟令生淨土。如是用心。
報滿之時。九品蓮臺高步無疑矣。普勸世人。幸勿
以我德薄人微而不信其語也。
<other>放生祝願</other>
放生已。對佛像前。至心禮拜。白言。弟子（某甲）一心皈
命西方極樂世界阿彌陀佛。我遵先佛明誨。今行放
生。已得若干。以此功德。願我罪業消除。冤愆解釋。所
修善根。日益增長。命終之際。身心安隱。正念分明。蒙
佛接引。生極樂國七寶池內蓮華之中。華開見佛。得
無生忍。具足佛慧。以大神力。凡我所放一切生命。以
及十方無盡有情。盡得度脫。成無上道。願佛慈悲。哀
憐攝受。發願已。念佛或百聲。千聲。萬聲。隨意多少。
戒殺放生文

<ps>附</ps>
<ps>釣弋說</ps>
語云。子釣而不綱。弋不射宿。疑有脫文也。何也。聖人
者。仁之至也。故堯之仁如天。釣矣弋矣。直不網不宿
耳。是仁有未至也。或曰舜德好生。不廢四凶之誅。釣
弋奚病焉。不知四凶罪人。魚與鳥何罪。文王澤及枯
骨。枯骨無知。魚鳥有知。胡孔子不諳物情至是。人饋
魚。子產畜之池中。子產之所畜。孔子之所釣。子產惠
人。孔子其忍人耶。賜生而畜。共雉而不食。孔子之仁
之德之澤之惠。必不減於堯舜文王子產明甚。是知
中和致。萬物育。聖王治世。使鳥獸魚鱉咸若。弗育弗
若。何以為孔子。然則魯人獵較。孔子亦獵較。獨何與。
曰。孔子當仕。有官職而從王事也。不得已也。若釣弋
則孔子自為之也。於可已而弗已也。故不足信。意者
子下或有曰字。子曰。釣而不綱。弋不射宿。俗習未易
挽。姑就其習而為末世示仁術也。蓋孔子之言也。非
孔子事也。
<ps>書放生卷後</ps>
曩余三十有五。為文謂生日不宜殺生。既而五十。為
偈謂生日不宜慶生。今茲十易暑寒。一週甲子矣。諸
君子知余。又重愛余。不陳儀。以放生慶生。或曰。不殺
得矣。如不慶何。噫。如是慶生。慶萬物之生也。余惟恐
人之不慶生也。或曰。鳥未舒其翼。弋者候於林。魚未
揚其鬣。漁者盈於濱。雖曰甦之。其實枯之。惡在其能
放也。噫。翔空入淵。遂厥生者不知其幾也。重罹乎鉤
矢。百未之能一耳。方其獻俘於獵師。待烹於庖人。卜
兆於饞夫之腹中。死門甘伏。倏焉解之。雖未保所終。
而脫刀鋸。逃鼎鑊。譬之臨刑遇赦。其樂為何如也。且
西湖歌舞。歲無休時。假令諸君子春花秋月。朝宴而
暮集。一舉箸則萬錢。一染指則千命。乃今易腥以素。
轉殺為生。較其得失。奚趐霄壤。不謂之勝舉。吾不信
也。於是迭詠為放生卷。係之辭曰。
 上帝好生。下民傷生。捨財救生。圖財捕生。繇二念生。
故有眾生。生無所生。亦無能生。無生不生。是名放生。 
<ps>重修上方寺鑿放生池記</ps>
武林自宋蹕南駐。環湖山禪講律寺。粲然棋布星列。
而郭以內稱焉。迨今多半淪沒。至不可考諸傳志。有
上方寺者。背倚城垣。左右掖湧金錢塘二門。前通西
井官道。蓋肇建後梁貞明七年。而國朝景泰四年。僧
以難事作。散去。寺隨廢。漸蠶食為民居。僅存者什一。
優婆塞沈善能者廬其中。嘉靖二十三年。尚寶卿六
橋徐公得請於官。佃為圃。公無子。以畀女。遺命還寺。
女孝且賢。持契歸王氏。遵父囑。以畀雲棲。遂復為僧
地如初。無何。王謝世。居士化卿宋君聞其義而高之。
化卿以世祿之裔。砥德礪行。樂善不厭。迺輸金贈王
<pb n="413"/>
子。更與之契。予亦罄衣資。偕善信旁贖其故址若干。
向明正位。別為迴廊。旋所向面城而門。取幽寂也。期
世世承事三寶。因諗於眾曰。唯上方彈丸重興。伶仃
衰微。何修何營。而俾久遠。或議闢草萊。輪奐其殿堂。
群之以僧。僧多則常住。予以為不然。時丁末法。塔寺
靡堅。試屈指而計。凡三門乎闤闠者。揵椎之庭。不為
樽壘之所能幾。僧雖多而行寡。奚以多為。顧茲地鄰
城。城鄰湖。湖外高而城內卑。隨鋤成流。亢陽所不能
涸。因而池之良便。以池放生。以隙地之敝室。稍葺其
莛楹。守以二三誠信衲子。蚤莫禪誦。庶幾上祝皇圖。
下濟含識。得之一舉矣。或謂物如塵如沙。池一勺耳。
容有限。奈何。而庸知夫鑿斯池也。為之兆也。弄引也。
引而伸之。而又伸之。汪然遍域中矣。昔子產之畜魚。
一勺也。使鄭之人若大夫若士若民皆然。鄭之與國
若燕趙齊楚輩皆然。則池無量。所畜無量。不然。西湖
古放生池也。謂普容天壤間物。寧有是乎哉。化卿曰
唯唯。與其仲直卿。諸賢士夫。諸比丘淨人。有呈財者。
裹糧者。疏其壆而鍬者。畚者。梩者。枯橫泉之撓而戽
者。槔者。埭者。固隄防之浸淫崩頹而埤者。＆CB21855;者。＆CB21382;者。
＆CB21786;者。捍狸與獺而𦼼者。閑其外侮而版築者。憂其暑
寒。而上為之＆CB21793;。下為之＆CB21788;者。皇皇乎晝胼宵胝。勞不
知息。兼工再閱月而池成。于時在筌而釋。當釜而逸。
洋焉悠焉。出而遊焉。一勺之內。足其從容也。予喜且
懼。稽首而告於十方如來。主池神。主伽藍神。願以佛
力。法力。賢聖力。諸神誓願力。慈護而威臨之。從於今
日。盡未來際。常為鱗介諸水族等棲止安宅。又稽首
而告於見住僧。後後住僧。願以戒力。悲智力。念流水
之苦躬而澤焦𣩅。天台之抗章而斷＆CB21796;梁。智覺之負
辜成仁。蹈白刃而不悔。尚永持無斁。以風四方。敢有
叛先盟。師陶朱。媒利於網罟。或倍眾而售之乎白衣。
是名違佛律。犯波羅夷。諸所稱釋子者。鳴以羯磨。遄
擯絕之。勿共住。即朋比而阿。神必陰縶其魂。顯僇其
形。無能逃者。脫免焉。其報盡也。墮泥犁中。嬰萬苦無
竟。所以者何。好生惡死。天道也。人情也。前人捐難捨
之資。役所愛之身。創五濁世不恆見之勝舉。以生必
死之命。置之安全。後人忍不一深思之。而惟便其私
圖。於天道逆。於人情不祥。從逆凶。不祥者災逮。鼓桴
形影。感應自然。非危言怖之也。化卿及諸大眾踊躍
歡喜。歎未曾有。作而曰。善哉。是緇與素之龜鏡也。不
可使無聞於末法也。而碑上方。頌曰。
 始舉為興滅。而兼得放生。豈唯滅不滅。生亦無生相。
生滅俱滅已。寂滅何有方。以明超於方。無方中說上。
無方說西方。其意亦如是。作寺作池人。願共了斯旨。 
萬歷二十八年普門示現日記
<ps>北門長壽庵放生池記</ps>
西湖古放生池也。法久而敝。實亡名存。敝之久而安
焉恆產乎水族。併迷其名。若罔聞者。歲在乙未。予演
圓覺於佛國山之南屏。南屏故有池。當其三門。一時
主會諸名公捐貲贖而出之。植蓮其中。斷漁業。人繇
是知放生池為武林舊事。既而予復鑿池上方。既而
北門有園。園有池。復贖之。園距上方南北相望者半
拘盧舍。而城之內有二放生池矣。頃予碑上方。謂以
是為之兆。兆且引而蔓延之。顧予德微年衰。不足以
風。未知繼此而興起者更幾池也。上方苦隘。僅為池。
餘少叢竹。羽蟲之獲逭其生者聊以依止。茲頗閒曠。
池聯比。擴之則濊然成浸。水涵而土出。壘之則＆CB21784;然
成山。循而界之。則幽然成徑。相其宜而樹之竹木。則
鬱然蔭而成林。將使嚶嚶洋洋樂而相忘。雖無繇擬
飛泳亭之萬一。而猶冀想像其遺蹤。則上方所不逮
也。園以東。為興福禪院。旋而南為養濟院。又旋而西。
為得一道院。養濟昔號悲田。聖主賢臣哀煢民之顛
連而無告者設也。今之困矰餌。伏質於刀砧。必不可
逃而待烹。其無告尤甚。貿而畜之池。縱之林。俾終保
<pb n="414"/>
殘壽。悲孰加焉。佛示三福。云慈心不殺。而五福於箕
疇。亦壽為其最。瀕殺而重壽之。福孰加焉。天地之大
德曰生。舜之德曰好生。德一而已。上清下寧。侯王所
以配兩間之久長。貞萬物之壽命者恆於斯。得孰加
焉。儒道釋三聖人之偉蹟鼎峙夫三方。若環拱然。而
園介乎其中。是曲阜之仁里。摩竭之慈室。西華長生
葆真之靈宅。天合而冥鄰也。豈偶然之故歟。夫救生
之滅也而有生。求其生而未嘗生也而無生。無生然
後無不生。則生滅一。生滅一。則福興於無相。悲濟於
無緣。福不可得。悲不可得。一亦不可得。唯法性常住。
不斷不續。同於虛空。彼梵網以放生為常住法。常住
者。金剛身無量壽也。迺庵其園曰長壽。而園有荒廬
數楹。飭治之。為供接引導師。及當來慈氏尊像。蓋津
梁所放一切含靈先生安養。息輪迴苦。後於龍華而
得授記也。廬止是。無增多。以淨戒僧守之。守之之方
具如上方記中語。時里之父老聞子言。前執子手歔
然太息曰。園之源吾弗知之矣。吾猶及見二禪人居
焉。向稔其古為伽藍。而業已蔬圃。莫返厥初。吾何圖
重睹今日也。是役也。始其事者。予與化卿宋君。而諸
上善人樂助而成斯美利者。得例書碑左云。
萬曆二十八年歲次庚子佛誕日記

<ps>杭州上方寺放生池碑記</ps>
雲棲放生池。肇自古上方之中興。而長壽庵繼之。皆
大師自為記。師既示滅。上首思監院。因余渭陽廣寓
居士。重徵瀹賓言勒之石。余旋耳於頂。傾大師口光
以灌者三。歎其悲智圓融。空假雙妙。不住色聲香味
觸法而行布施。不離文字而說解脫。無願願海。普擎
異生。於乎。此迦樓之翅所不能消。而昆明之灰所不
能濁也。瀹賓何言。言亦安所增上。然而竊聞之矣。鹺
不治苦。梅不責甘。無相猶矣。而各辦事。羹是以和。是
剎地水之為那羅窟也。以緇誓緇。以白盟白。各於其
黨而已。大師申儆方袍。爰及苗裔。凜凜乎寺為歌舞
舍。池為刀俎緣。是用大誡。不有求也。市何以興。刲其
一。喪其兩。寐者不覺也。瀹賓班於近事。取諸皮裏以
承唾餘。惡乎知繼聲之非繼志耶。非有力人。不能得
師蟲方便。既曰有力人矣。何之不愜所欲。而必囿眾
園沼法窟為。得時而駕。兼弱嗜昧。取亂侮亡。曰莫余
毒也已。惡乎彼將以富貴為可恆。而因果為不足畏
也。長夜之飲。衰于一石。震主之略。喪於欠伸。鵲無寧
居。鳩不一姓。金剛六如。在琴瑟綺羅。不在伽陀貝疊
矣。逮其徂落七遮之影。乃與不亡者俱。昔之釜。今之
魚。昔之日。今之劫。焦骨糜髓。如金在鎔。猶復憶充耳
戟首。如水投石耶。了實本虛。虛不可繫。執虛成實。實
不可銷。悉自心生。非關人與。借曰死而無知。則保世
亢宗於無知者。何有而厚遺之為囂囂乎。無乃用物
精多。則魂魄強。生為巨人。死為盛鬼。區區銜璧。何惡
之能為。是不知漁獵之殃釋種。而琉璃之珠為泰山
之炬也。器世間主具足菩提薩埵不思議力。受遺闍
崛。以蒞雲棲之盟。豈其敗如來者厚誅。而破羯磨者
佚罰。必不然矣。徐尚寶不幸而圃上方。幸而無子。小
寬結縛。又幸有淑孝女。克用治命。以蓋前愆。然孰與
宋胄子化卿。兄弟戮力。剎標智果。池溉悲華。奉雲棲
以流水天台智覺之業。航九品。梯三會。興於無滅。放
于無生之為罔極報乎。子不必宋。女不必徐。智者自
謀。誰能幾幸。休明輔之。昏亂糾之。同室援之。鄉鄰謝
之。謹毋取麇蒙之分。而貽象焚之慼。是吾黨之以波
羅夷誓也。桐鄉之有放生社也。大師遙垂寶手。率先
四輩。度網罟之阨而浮之江。有田有廬。以永法會。方
且教化增益。負郭而池。鐸以阿蘭。蔭以修木。惟上方
長壽之軌是步是趨。一勺之多。姑為之兆。因緣熏習。
富以其鄰。夫亦曰尚行夫子之志云爾。司勳長孺。雲
棲優婆塞中慧業第一。記成。函以報。監院告窣堵已
<pb n="415"/>
西鄉。而請長孺點頭。則石點頭矣。
賜進士出身翰林院國史編修桐鄉優婆塞廣瀹吳
應賓譔文
賜進士出身朝列大夫國子監祭酒桐城龍眠居士
何如寵篆丹

<talk>戒殺放生文後序</talk>
戒殺非佛氏意也。儒先聖人意也。上古之世。民未知
衣食之原。與禽獸混處。盡力以相角。幸而勝。食其肉。
衣其皮。不幸不勝。糜其牙者亦不可數矣。聖人既教
耕稼以為之食。織紝以為之衣。弧矢重門宮室以為
之衛。民得免於禽獸之害。而亦不復藉乎禽獸之利。
聖人常不忘與之並育而不傷。故龍蛇至變悍也。虎
豹犀象至猛暴也。禹與周公不過驅而放之遠之而
已。不盡其類而殲之也。聖人之意蓋常主於不殺。而
民之習於禽獸之利害者。以為殺則利。不則害。則未
可以不殺令也。於是為制禮以重之曰。國君無故不
殺牛。大夫無故不殺羊。士無故不殺犬豕。必有故而
殺。殺者蓋寡矣。曰天子不合圍。諸侯不揜群。伐一草
木非其時曰不孝。田不以禮曰暴天物。夫子釣而不
綱。弋不射宿。齊宣王不忍一牛。孟子盛稱美。以為可
以保民致王。以是知聖人之意蓋常主於不殺也。唯
令以不殺之不得。故為禮以防其淫。而世之淫於殺
者。因曰殺固儒先聖人之教。魯人獵較。孔子亦獵較。
因俗行化。導民不爭。而曰獵較固出自孔子。豈不悖
哉。蓋吾觀五代之亂。寇賊聚人為糧。頭會以當升斗。
老羸者。并骨舂之。如破糠覈。掃皮捭乳。誇為美羹。嬰
兒無知。貫槊為戲。至今談者魄悸魂搖。肝腸痛楚。而
當時之人恬不知怪。何罪何讎。酷毒如此。佛氏冤業
報應之說當自不誣。即不然。亦其人習於嗜殺。如世
人之習於宰屠耳。今夫鳥獸失喪群匹。越日踰時。反
巡故鄉。翔回鳴號。躑躅踟躕。而有人心者。乃聽其宛
轉砧几之上。跳擲湯鑊之中。曾不動色。鳥獸之視今
人。何異今人之視亂寇乎。嗚呼。一飽何甘。眾生何苦。
報應果信。行遂及身。即使不然。所習如斯。惻隱安在。
亦可懼矣。且夫居今之世。與古之習於鳥獸之利害
者遠不相侔。今之所日事宰割者。雞鶩魚蝦。生之既
無害於人。而其所戲相踐撲者。螻螘虻蛾。殺之又無
利於己。夫人唯利害切身不可化誘耳。非利非害。習
成殺機。既戕物生。又傷我性。嗚呼。亦可止矣。此聖人
可以不殺令民之時。佛氏應機闡教。故曰戒殺非佛
氏意也。儒先聖人意也。嗚呼。聖人以禮立戒。佛氏以
戒維禮。今人恣餮以踰禮。又借禮以毀戒。亦殘賊縱
肆甚矣。夫破習莫如戒。捄殺莫如生。假如亂離被掠
之民。有大力者破其械繫。出之刀鼎。還見親戚。啼笑
相持。讚歎歡喜。何可勝道。應死之物。放縱天淵。復反
林藪。何異於此。又有導師說法寇中。開其慈心。永不
嗜殺。投戈釋劍。復見太平。抑何善矣。世人戒殺。普濟
有情。蠢蝡蠉飛。物物得所。豈非天地大生之德。聖人
一體之意乎。嗚呼。有人心者。念拘執之苦。思曠蕩之
樂。究報應之因。通禮教之旨。戒殺如赴殺。放生如脫
生。庶不負雲棲老婆舌耳。嗚呼。戒放至易。生死至悲。
可不念哉。可不念哉。是編刻者夥矣。克靖兄梓之尤
精。佛氏因果已具雲棲所陳。余論其合於吾儒者如
此。
乙巳臘月海虞弟子顧雲鴻和南撰

菩薩戒弟子慧聞率子性澤施資敬刊惟願水陸
空行咸蒙救度往生淨土直證菩提
光緒二十三年秋九月金陵刻經處識

<ps>小雲棲放生記（附刻）</ps>
小雲棲禪院者。同里諸君子結淨社廣放生而
<pb n="416"/>
建焉者也。先是謀於西湖之六橋以裏復放生
古制。籲諸今
巡撫院大中丞曰可。詎格於成議。不果行。會東
城有餘庵。初為余姓所捨宅。故名余。後顧涑園
孫恂士諸先生聯淨社其中。梁山舟前輩為書
額。易名餘庵。庵固有殿。有廡。有丈室。有寮房。周
迴二十餘間。且有池。廣長二三畝。住僧蓮印無
徒而願捨者久之。諸君子廉得是庵。洵妙因也。
顧其地鮮曠。牛欄羊圈豚柵雞棲布置無所。而
普濟之心未已。於是鄰有庵曰法華。其主僧靜
學德懷。亦樂捨以成功德。又有庵曰華嚴。久廢
供養。其僧倦而歸之。當兩庵之間。隔有他庵隙
地。亦購而聯貫其址。又旁買民舍數間。視餘庵
舊規。殆已開拓過半。爰圍以長垣。通以石梁。翼
以水閣。蒔以竹木。獸禽之不可露處也。補蓋以
屋。水族之不宜類居也。更闢以池。舊者因之。壞
者葺之。缺者增之。經歲而落成。遂名之曰小雲
棲。夫雲棲為
蓮池大師重闢道場。專事念佛放生。橫超三界。復
創上方長壽二寺於城中。便放生者。嘗讀其自
譔碑記有云。引而伸之。而又伸之。汪然遍域中
矣。又云不知繼此而興起者更幾池也。嗚呼。無
願願海。如是種種。二百年來。絕無嗣響。茲諸君
子咸唱善來。將使濈濈濕濕。呷呷喔喔。歌鳴安
宅。恍過五雲山麓瞻群友焉。將使禺禺圉圉。發
發洋洋。游躍渟浤。如入上方長壽睹充牣焉。不
穹其宇。嚴潔是尚。不眾其侶。誠信是守。時而緇
白和梵。朗澈東隅。其面北復構軒三楹。供奉
師像。豈非性相常住。於以上祝
皇圖。下濟含識之意與。
阮大中丞顏其室曰瓣蓮。所以嘉現前引來茲
者至深且厚。小雲棲三字。曩周忠介公書題蘇
州龍樹庵。亦
中丞跋而額諸院。然當諸君子名院之時。蓋未
之前知也。而適相合。其華嚴庵。則移龔居士募
鋟華嚴疏鈔板藏而寶之。然當昔人名庵之時。
亦未之前知也。而適相須。推此而溯諸宋錢氏
之創建雲棲。不知有師之重興也。師既重興。亦
不知諸君子復有小雲棲也。無古無今。因果之
現誠不爽銖黍。已而或者曰。嚴殺戒。專放生。此
佛門功德。非儒門事。不知顏魯公隨所守郡縣
立放生池至八十一所。白樂天亦有放生儀。而
東坡集中多載放生詩。是仁民愛物。士君子之
心與慈氏何異。然則是舉也。雖本
蓮池大師勸善之意。而實即聖賢樂善之誠。安知
不綿綿延延。有繼小雲棲而興者。或仍復全湖
放生之制者。諸君子固不得而前知。而因包果
海。果徹因源。未嘗不可前知而俟之也。是為記。
嘉慶十一年歲在丙寅仲秋既望佛弟子楊曰禮
撰并書

<ps>好生懿集（附刻）</ps>
嘉慶九年甲子之夏。紫陽崇文諸生張洽等請
於都轉張公。日捐膏火一釐。為放生善舉。詳明
鹽院延公。越二年丙寅。敷文諸生童人傑等仿
崇紫例。請於監司岳公。詳明中丞清公。紳士沈
舒華等八人總司其事。每月在城東小雲棲寺
買放。延僧說法諷經。上祝
聖壽。祈雨暘時若。用報
君恩。市物如干。會同給價登籍。開本寺驗收印票。歲
終造冊報銷。永以為例。嘗考白樂天有放生儀
真西山有不殺誡。顏魯公隨所守郡縣立放生
池。共八十一所。咸乞御示。以垂不朽。陋儒淺見
<pb n="417"/>
乃目之為釋老。豈不謬乎。余樂與多士共登仁
壽之域。俾知
國家休養生息如是之至也。因述其事以為之記。
國子監祭酒錢塘吳錫麒并書
好生為儒者第一義。易釋噬嗑上爻。謂惡積不
可掩。罪大不可解。朱子作小學。終於咬菜根一
語。垂誡之意深矣。下士食關難破。不曰賜生必
畜。而曰不廢釣弋。豈聖人現身說法微旨乎。先
德云。業殺不如丐食。醫家藥肆。賢於屠獵遠矣。
然率多不昌。富貴之消亡。雖行義不救。其咎安
在。斯會刱於沈君舒華。其族弟起潛贊之。次年
暮春。崇文課士之明日。講堂傾圮。眾無壓覆之
患。又明年歲則大熟。理有固然書之以諗同志。
錢唐江步青記
劉　墉
 獨對梅花笑。年來食更疏。喜聞多士舉。兼得遠公書。
樂道真如見。觀心惠物餘。錢江久不至。有願幾時攄。 
朱　珪
 行仁之樂。學道之資。無媿古德。兼濟當時。凜乎能慎。
偉然成規。眾子或以為異。大人皆以為宜。是蓋不止
躋於壽考。進於顯融。而士林時勉於斯。 
梁同書
 焚香咬菜思高節。被逮還將寺榜題。箇願不隨沙劫
壞。春風重播小雲棲。 
 羞耽喫著誤平生。間嚙蔔匏大可人。但得生機隨處
足。鹿鳴魚躍起歌聲。 
汪志伊
 聖狂介貴知。撫阨常堅持。不信罔者毀。此志占泰否。
偉哉天真定。寸心能制勝。行之足千秋。徇人無柁舟。 
秦　瀛
 風韻春和賦此詩。劫餘常在一編持。好生我亦高流
輩。新韭黃粱得過時。 
<ps>小雲棲放生會詩（用坡公岐亭韻）</ps>吳錫麒
 吾慕太常齋。鼎俎謝腥汁。斷齏香自清。搯甲露猶溼。
憬彼飛躍姿。所樂生趣得。物物各有情。何苦煎太急。
長養東里魚。哺飼比鄰鴨。池通活水環。樹積翠陰羃。
痌瘝總一體。愛護如保赤。因推慈悲量。重為我佛白。
賤吏每放手。居然岸儒幘。可憐一路哭。更甚過河泣。
園丁昨挑菜。來補山廚缺。適逢放生期。作詩告諸客。
福幸不唐捐。有約早來集。 
潘世恩
 數椽精舍繞菰蒲。雲影天光水一隅。薝蔔幽花栽淨
域。轆轤深井浚名區。忘機魚鳥依人靜。到眼林泉託
興孤。叢薄無塵生意滿。青苔黃葉任疏蕪。 
<ps>苧茶居士示子作</ps>沈舒華
 忠厚由來說我家（余家世居五杭。鄉人尊其廬曰忠厚忱家）。長齋課佛產
靈芽（先端恪公年十三參碩祖。坐禪有得。本胎教也）。祖宗夙植菩提樹。孫子
還開菡萏花。裴相勤修因不昧。呂公結願果無差（文正
晨興。祝世世食祿護法。後皆貴奉佛）。德門樂善真堪羨。清白相傳絕點
瑕。 
 循環六字總持門。粉骨難酬古佛恩。眼不識丁能味
道。心如種子自生根。波澄月現祛諸妄。水到渠成覲
至尊。泣語兒孫牢記取。莫耽五欲日昏昏。 
 修持何故有餘殃。饞口難禁物命戕。土被春風多長
養。人行秋令易消亡（殺業慘報。余見不爽。雖行善不救。況無德者乎）。一臠漫
比簞瓢樂。萬行都緣飲食荒。痛哭向人頭不點。揶揄
還說我癡狂。 
 儒為人需世教關。如何肆意逞嘲訕。譚禪詎外明心
性。愛物原非異孔顏。倔強昌黎鋒早斂（如稱大顛。外形骸。以理自
勝。稱馬彙刺臂血書佛經。及須著人間比夢間。原道一篇未足信之屬。皆悟後語也）。風流茂叔
砌休刪。才高不幸垂彝訓（伊川先生以有高才。能文章。為人三不幸）。三戒
先從筆舌閑。 
曾閱碩揆語錄。知其成就端恪公者。雖賢父兄無
<pb n="418"/>
以過之。兼得金玉如嚴寶成諸大宗匠。皆深入禪
理。共相切劘。以成一代大儒。非偶然也。再傳敬堂
先生。暨配程夫人。仁慈忍辱。世所希有。令嗣舒華。
幼承庭訓。與婦朱氏注心安養。婦逝之日。聖境現
前。持名不輟。咸目為異事云。
嘉慶十二年歲次丁卯仲冬上湖居士董雲標并
識

小雲棲之名何昉乎。嘉慶甲子。武林諸大居士。
體　蓮祖遺意。發菩提願。覓地開念佛堂。刱放
生院。商之東城余庵舊住蓮印師。而蓮公聞之
歡喜讚歎。遂捨其舊址。并一切莊嚴。復購左側
華嚴法華二庵。合為一院。規模似雲棲。而小之
故名。其時以僧寒灰司牲所。後有疾。易人代之
司常住督課誦者。則僧宏明焉。繼宏公者為怡
南。往歲怡公圓寂。其徒普嚴權理一載餘。而以
色力不支辭。諸放生居士乃謀所以繼之者。以
寺本承　師祖昔日宏願。故東隅特購瓣蓮室
三楹供　祖像。而上年捐資興復演法堂。於水
陸功德增牲食銀三兩。為小雲棲解牲作養牲
之糧。原屬一脈映貫。與上方長壽無異也。因議
以小雲棲歸合大雲棲。延山僧兼理常住。呼應
捷而聲氣更通。商之於衲。衲承諸君子厚愛。維
護種種。雖山中事繁。不獲辭。遂於十月十日直
院。竊自揣慧淺行薄。恐不勝兼顧任。而勉為承
乏者。以其衍吾　祖遺派。淨社之結已匝十年。
惟願諸君子善緣日廣。福德日宏。有小雲棲以
繼上方長壽。將來更多闢道場以繼小雲棲。則
上合　師祖自譔碑記所云。引而伸之。而又伸
之。汪然遍域中者。又與楷之所歡忻踊躍於無
已也因附為記。
甲戌冬月兼理小雲棲常住僧與楷謹記

</file>