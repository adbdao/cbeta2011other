<file>
<pb n="1"/>
﻿<book id="W06">W06冊</book>
<article id="n51">楞嚴解冤釋結道場儀</article>

<other>楞嚴解冤釋結道場儀</other>
整理者　趙文煥　侯沖

<bz>〔題解〕</bz>
<bf>《楞嚴解冤釋結道場儀》</bf>，中國佛教典籍。宋釋祖照集。八
卷。明清雲南阿吒力僧常用科儀。
本科儀主要依據<bf>《大佛頂首楞嚴經》</bf>編集而成，必須與經配
合纔能舉行法會。儀文對佛教設立道場的目的、次序、需要的器
具、安置的佛像以及設立道場的始末都作了說明，是研究中國佛
教科儀的重要資料。儀文所引興福禪師<bf>《楞嚴疏》</bf>，不見歷代稱
引，為研究<bf>《楞嚴經》</bf>的新資料。
儀文中有政和年號，則此科儀之編成不早於北宋徽宗時。
儀文卷首題「眉陽慧覺寺長講沙門祖照集」，祖照生平，現無從查
考。
本科儀不見中外佛書載錄，亦未為歷代大藏經所收。整理
本之底本為雲南省圖書館藏清乾隆五十一年麗江大研裡大西門
信士楊順據明版印本，甲本為趙文煥藏清光緒十一年段壽榮抄
本。甲本缺密教部分。

<other><bz>〔錄文〕</bz></other>

<sarticle>楞嚴解冤釋結道場教誡儀文</sarticle>
眉陽慧覺寺長講沙門祖照集

壇前教誡，分為五節：
第一、壇外教誡；第二、道場次序；第三、道場
合用；第四、安置尊像；第五、道場元由。
且第一、壇外教誡
比丘（某），敬白清淨大眾：嘗聞道在邇而求諸
遠，蓋謂不能返觀；事在易而求諸難，皆為荒嬉懈怠。
雖則萬法皆由我，三界本唯心。若其自謂圓成，不加
修建，安可得而成耶？故此解冤結菩薩，宿因深厚，願
力崇高。垂慈每念於三途，運意常嗟於六類。昏昏恒
自蔽，苦苦不知休，若不直指根源，冤業何時可解？
誓於在在處處，善巧威權，如日照空，十方明顯。普使濟
於彼岸，同令悟於本心。不逞廉纖，特標真實。故今日
道場，以發菩提心為其創始，以六根縛脫，廣為敷揚。舉
十八種之冤家，總六類而包攝。非唯解冤釋結，抑亦
滅罪消災。可以祝於星天，可以崇於福壽，可以薦嚴先
祖，可以資益群生，可以禳於刀兵，可以卻於冤敵，可
以祈於後嗣，可以保於孕娠。不論吉意凶情，一一可
皆修設。豈假多多展演，廣度光陰？月之不終，計之於
歲。唯在端莊嚴謹，注意傾虔。願於一晝夜中，三時作
法。若見若聞，平等大悟。所有道場之費，但祇隨力隨
分，切要辦身辦心。燈燭香火，須在殷勤，不拘
多寡。葷酒五辛，切宜戒約。貧富貴賤，皆可修崇。
非唯大法遍行，總使聞薰種智。
（舉）解冤結菩薩　（四聲）
吟偈
 貪愛冤心識是誰？  瞿曇直截為拈提。 
 昏昏自蔽無休日，  往往難逃不盡時。 
 衣裹靈珠貧自苦，  宅埋寶藏轉成癡。 
 悲心特與揮標指，  月在長天水在池。 
（舉道場次序
凡設道場，於粥後齊集，燒香盥漱，著新淨衣，俾
令濟濟蹌蹌，普使睹相生善。須請六位大僧，以
表六類六根六塵解結之意。須選精練教法，悅可眾
心者一人充顯案；選行實孤潔，戒檢清高者一人充密案；
選音聲和暢，喉舌巧妙者一人充讚韻。凡一切歌讚唱
偈，繫罄一一從之，勿令攙前脫後，互相紊亂，不成佛
<pb n="2"/>
事。所以隨高隨下，和佛誦經，責令整肅。躋排已
定，然後請檀越執爐，顯案法師領眾動法樂，擊磬先
於他所。以此教誡，意使預知，必臻精細。仍隨顯案法
師，登壇行道一匝。咒水咒香等，如常點淨散花。
（敘意宣疏）
解冤結菩薩
吟偈
 香飄一線入伽藍，  接足慇勤覓指南。 
 賓主序分容剎海，  君臣道合仰優曇。 
 龍蟠虎踞安禪定，  象往獅來作對談。 
 一大因緣殊勝事，  前三三與後三三。 
（舉）敘道場合用儀宣演　（和經題）
先告施主，家庫中自備一段帛練淨絹，或繒綵紗
羅綾縠。須要長一丈八尺，以表解十八種冤。或多時
止，可倍倍尤佳，不可短少。置在佛前，結為六結。
三時道場中，細細講說，及以誦經誦咒，種種周畢，於第
三時懺六類冤債時，請檀越燒香禮佛，䠒跪，隨
手取結，安於面前。聽懺一類冤家，一僧為解一結。
須是發上上品心，令內外清淨，諦聽法門，至誠解結。
吟偈
 本自元常一主翁，  情生償債走西東。 
 阿難遭問心隨境，  大覺垂慈業已空。 
 綰疊六成埋有相，  掣開三世了真容。 
 佛前佛後沉冤類，  跳出龍門一點紅。 
（舉）敘安置尊像儀宣演　（和）經題
凡設道場，或於僧舍，或於俗舍，以至官所，隨處
可作。中間置法、報、化三身如來及無量壽佛、無垢
淨光佛、熾盛光王佛、藥師佛，左右兩邊安置文殊、普賢、
觀音、勢至、解冤結、摩利支、普光菩薩、彌勒菩薩、金剛
藏、虛空藏，計一十七軸。並諸大阿羅漢像，次第安
之，勿令紊亂。庶幾契凡契聖，善種增焉。各發無上
菩提心，於晝夜中，勤勤奉事。
吟偈
 三寶巍巍住世間，  名空即色化人天。 
 頂中螺髻青山翠，  面上真人赤肉團。 
 隱果現因含法界，  示權歸實應機玄。 
 聖凡一體香雲屋，  指出冤家入笑顏。 
（舉）敘道場元由儀宣演　（和）經題
此道場自政和初甘露老圓通大師及嚴淨慈覺大
師，久行於世。蓋為解冤結菩薩，名稱普聞，世間眾生，
無不敬仰。雖有此事，然未有儀。如其講習之流，博
通內外，精貫古今，以至頓漸偏圓，有空性相，隨舉隨
有，逐處光明，妙契佛心，冥符凡意。語默動靜，理
性灼然。況其加意用功，其所精通，不言而盡也。<bf>《法華
經》</bf>云：是人有所思惟，籌量言說，皆是佛法，無不真
實。亦是先佛經中所說。若全是此者，應請時無所
不可。其或未到此者，若無儀文，則惘然迷悶，不能造
入，深可悲嗟。於是嚴淨圓覺、當仁徐公（諱法壽），久默是
事，欲要斯文，遂命祖照代為編集。祖照既聞此語，自
恨不才，豈可以蠡而測海？堅欲卻之，再再不允，遂乃
鳩集，以成一家。貴於在在處處，解冤釋結。中間所有，
第一時，舉裴相國發菩提心。第二時，舉<bf>《首楞嚴經》</bf>及
興福疏，敘六根縛脫之事。第三時，依<bf>《華嚴經》</bf>修行
六波羅蜜多，以伸解結。一一總非胸臆，悉本圓頓教
乘，著次安排，成一段事。在會眾等，諦聽思惟，
早悟正因，速祈解脫。
（舉）南無無垢淨光佛
 楞嚴勝會啟壇場，  密咒清泉甘露漿。 
 安息飛煙雲霧捲，  蘭膏發焰慧燈光。 
 緇儒濟濟皆嚴潔，  賢聖巍巍盡讚揚。 
 法雨滿空甘露灑，  道場何處不清涼？ 
（加持請誦咒　安息香真言　（至）諸供養真言
（迴向　下座
<pb n="3"/>
<other>入壇參禮</other>
歸依法報化身佛　（四聲）
大眾志誠心，同誦歎佛偈：
 華藏世界所有塵，  於一塵中現法界。 
 寶光現佛如雲集，  此是如來剎自在。 
解冤結菩薩摩訶薩　參禮海會佛菩薩
　　　　　　　　　　　本師釋迦牟尼佛
　　南無一心奉請　普光菩薩摩訶薩
　　　　　　　　　　　解冤結菩薩摩訶薩
　　　　　　　　　　　楞嚴海會聖賢
願共諸眾生，一心頭面禮。
（舉）惟願慈悲常攝受
<other>淨三業儀當演　（和）經題</other>
淨三業論文，法師布露：
我輩一張口，紛紛造業多。妄言盈瀚漫，綺語張江
波。若欲登壇＆CB21805;，先須去網羅。洗空無障礙，漲仗妙
伽陀。
伏聞一身假合，本從虛偽而生；六欲不迷，要會真空
之理。蓋為妄生十惡，致令積染諸塵。若非秘密洗除，
難使真金離鑛。欲得一身清淨，多身清淨，方可登壇；頓
令上根修行，中根修行，直教契理。淨三業咒，振鐸誦
持。一眾肅恭，三業慶快。先請三藏法師誦淨三業咒，
然後焚香灑淨。我今有偈，速為舉揚：
 身口意業本來同，  寸念迷真失本蹤。 
 喝散障雲無點翳，  一輪杲日照長空。 
南無除蓋障菩薩
（加持淨三業真言）
三業六根悉清淨
<other>焚香儀文宣演　（和）經題　焚香論文</other>
伏以纔炷龍涎，非泛常之臭味；便同麝服，有分
外之馨香。要知五分法身，別是一般氣息也。何用
調和之法，又不因薰染之功。信手拈來，直穿透諸人鼻
孔；從頭爇處，聊表出檀那善根。庶幾感格於聖賢，
可以充塞於天地。氤氳無盡，空中結寶蓋以低垂；芬馥
有餘，座下噴篆煙而縹渺。更憑神咒，以表信心。
 五分法身真妙香，  人人具足露堂堂。 
 無根樹下親拈出，  供養無上大法王。 
（舉）香雲童子大菩薩
（加持焚香真言
<other>灑淨科文宣演　（和）經題</other>
灑淨論文，法師布露：
妙湛靈源，無三世十方之影像；真空性水，現六
凡四聖之波瀾。繞華藏世界而來，從阿耨達池而出。
滔滔覺海，浩浩朝宗，何妨細灑楊枝，莫不普霑香水。洗
心滌慮，如八德之清涼；激濁揚清，同一時之瀟灑。更憑
神咒，盡化醍醐。灑淨有偈，今為舉揚：
 八功德水自天真，  善洗眾生業垢塵。 
 流入毗盧華藏海，  個中無處不超倫。 
楊枝手觀世音菩薩
（擁護三業百字真言
清淨慧菩薩摩訶薩
<other>淨壇論文宣演　（和）經題</other>
淨壇論文，法師宣揚：
大集無遠弗屆，一新寶坊法華。有謀皆同，
三變淨土。鶖子不如螺髻，祇園何異鷲峰？毫端中現一
切道場，拂子上有三世諸佛。矧茲勝會，普徹十
方。浩浩難思，放佛光於壇＆CB21805;；重重無盡，映帝網之
垂珠。更仗密言，莊嚴法席。
 聚沙成塔亙青天，  舉止分明在目前。 
 法界蕩無塵一點，  自然彖出一枝蓮。 
普莊嚴菩薩摩訶薩　（入壇真言）
雪山童子大菩薩　（和）
<other>結界論文宣演</other>
<pb n="4"/>
域民不以封疆為界，有德則來；海眾盡列華藏之
都，無剎不往。將奉佛於不可急之處，先遣魔
於無何有之方。便同寶地之莊嚴，自有金剛之圍繞。九
十六種，惶惶破膽；千萬億眾，拳拳服膺。纔聞振鐸
之琳慎，莫不列堵之清淨。
 荊棘林中業火生，  經由大地任縱橫。 
 金剛突出摩訶力，  直向如來行處行。 
尊勝幢菩薩摩訶薩
（加持別界真言
 振鈴持咒繞香壇，  警覺邪魔心膽寒。 
 休誇須彌藏芥子，  且觀佛剎睹毫光。 
 聖賢感格慈悲廣，  理事圓融宇宙寬。 
 心垢蕩除無罣礙，  相逢大士有何難？ 
歸依五方佛
（法樂繞壇　散花結界安五方）
南無大悲東方世界阿閦佛、西方世界壽尊佛、中央
法性毗盧佛、南方世界寶相佛、北方世界成就佛
香花一心奉請東方界主、西方界主、中方界主、南方
界主、北方界主，彼世界中，有無量行道菩薩，身垂瓔珞，
頂戴花冠，手執青、白、黃、赤、黑色蓮花，供養阿閦、壽
尊、毗盧、寶相、成就尊佛，不違本誓，憐愍有情，統領持
國、廣目、大梵、增長、多聞天王，青、白、黃、赤、黑帝將
軍，結成金剛、蓮花、華藏、灌頂、燄魔界，擎山持杵，鉤索
鎖鈴，擁護道場，無諸難事。
道場理事，本末周完，唯冀聖慈，俯垂攝受。
（眾誦）普禮聖眾真言
唵（引）。薩哩嚩。怛他誐多。鉢囉半左半左。迦嚕
迷。
今有（某）方靈符，謹當宣掛。
仰啟東、西、中、南、北方青、白、黃、赤、黑帝主，甲乙
木、庚辛金、戊己土、丙丁火、壬癸水德主方隅，我今結界
到東、西、中、南、北方，憑此結成金剛、蓮花、華藏、灌頂、
燄魔界。
唵。商迦迦哩。摩訶三昧曳。盤陀盤陀。薩嚩賀。
延祥集福，懸幢幡寶蓋，振動金鈴，掃除妖魔怪，（某）
方佛如來，神通真廣大，（某）位大天王，結成五方界。
（某某）界菩薩摩訶薩
憑此結就（某）方（某）色界
<other>散花論文</other>
桃花換卻眼睛，不知誰悟？蓮蘂穿透鼻孔，反
被人嫌。仰天攀桂而來，撥雪探梅而去。也休問姚
黃魏紫，又莫辨李白桃紅。帝釋看破空生，二俱有
過；天女簸弄鶖子，一向無端。如今開闡法筵，且與拈提
公案。翠浮霞彩，紛紛飄下九霄；濃剪百花，馥馥散來四
座。
（讚散花偈畢　散花真言
敬禮解冤結菩薩
比丘某稽首和南，敬白清淨大眾：今此道場，晝夜
分為三時。第一時號破妄顯真，第二時號解冤釋結，
第三時號成就菩提。
此第一時號破妄顯真，又分十一節：
一、敘述齋意；二、歎佛宣疏；三、警策大眾；四、禮請
聖賢；五、啟祝真靈；六、舉揚宗教；七、三心五願；八、
如來設教；九、敘陳冤債；十、菩薩化現；十一、感應
勸誡。
<other>第一、敘述齋意</other>
今且第一敘述齋意者，正覺出興，一切眾生普度；妙
音遐暢，十方諸佛共傳。悟之則了無一塵，結處則徒分
六類。負心負力，負命負財，鞭撻枉加，瞋呵隨舉。惡聲
噁心相向，徹骨徹髓無殊。慈悲之心既無，瞋恨之
力轉勝。從劫至劫，捨身受身；不覺不知，難逃難逭。今
按：<bf>《楞嚴經》</bf>中敘述解結之法，直指根源，俾其本末以無
礙，庶得根塵而穎脫。經云：即時如來於獅子座，整
<pb n="5"/>
涅槃僧，斂僧伽梨，攬七寶几，引手於几，取劫波羅天所
奉花巾於大眾前，綰成一結，示阿難言：此名何等？阿難
大眾，俱白佛言：此名為結。於是如來，綰疊花巾，又成
一結。重問阿難：此名何等？阿難大眾，又白佛言：此
亦名結。如是倫次，綰疊花巾，總成六結。一一結
成，皆取手中之結，持問阿難：此名何等？阿難大眾，
亦復如是，次第酬佛：此名為結。今此楞嚴解冤釋結
道場，皆本於此。是知六類冤債，非六根六塵，奚以能
結？其結皆由六根六塵，其解亦因六根六塵。今欲
懺除，豈可外此？必先除其根本，令其永永不生。所有
枝條，不言而壞。六根六塵，即根本也；六類冤債，即
枝葉也。此時拈出，以為道場之本。俾令伐樹除根，
枝條自殞。向下舉起五聲解冤結菩薩聖號，輒
吟四韻偈章。偈聲甫畢，歎佛宣疏。
解冤結菩薩
吟偈
 樂音樹下悟重玄，  普運慈心覆大千。 
 直使三生冤歇滅，  不令六類債纏綿。 
 靈根穎脫曾無累，  密咒宣陳自有緣。 
 今日投誠希鑒照，  願垂慈愍副傾虔。 
<other>第二、歎佛宣疏</other>
多陀阿伽度。阿羅訶。三藐三佛陀。四智三
身，六通五眼。目淨修廣，海水浮清。福聚崇高，須彌挺
秀。四無量心，則融通自在；六波羅蜜，則具足圓明。三
十二相以莊嚴，千百億身皆化度。大慈悲父，真智慧師。
有空性相而開豁群迷，頓漸偏圓而甄明大事。具一
切智，圓最上乘。世界十方，無不歸仰。世尊功德，難盡
讚揚。今日道場，自有疏文，對眾聖前，謹當宣
讀。
凡情上達大圓鏡
（同誦普禮真言
<other>第三、警策大眾</other>
將伸禮請海會聖賢，有偈警策眾心，各各隨口應
和：
 道場清淨眾，  各各當至心。 
 至心勤歸依，  至心勤禮拜， 
 大聖大慈悲，  解冤結菩薩。 
 菩薩大慈悲，  能救眾生苦； 
 菩薩大慈悲，  能解眾生冤。 
 彼我悉圓融，  冤親總平等。 
 解結無垢染，  災害永不生。 
 成就涅槃心，  發明便解脫。 
 圓滿諸功德，  清淨大總持。 
 智慧為導師，  彈指超無學。 
 今日已往去，  永不復退轉。（三說） 
（舉）信禮解冤結菩薩
<other>第四、啟請聖賢</other>
今日道場所專奉者，解冤結菩薩。欲勤請時，先
當總伸讚禮菩薩德相。眾等各運誠心，當禮拜時，（和）
受請供養。
一心歸命禮，樂音樹下，無憂城中，光明普照
於大千，身量遍周於法界。塵塵無礙，普解諸冤；法
法圓融，頓消諸業。天冠湧出，軒昂而挺彩騰光；寶手齊
敷，返復而解冤釋結。威神自在，變通不減於摩利支
天；妙用圓明，讚助常依於釋迦文佛。應普光菩薩，解
百生而演說於伽陀；為懷州沙彌，在一念而理還
於阿堵。舉五輪指，分明照見夜叉形；擁百衲衣，顯
現權為比丘相。總如來之所說，實菩薩之能成。群
生稽首於今時，正覺同成於此日。願垂哀憫，俯察凡
庸，今日今時，來臨法會，（和）受請供養。
 樂音樹下樂無憂，  普照光明盡遍周。 
 解去諸冤須無礙，  頓超累劫豈能酬？ 
 威神自在功難深，  妙用縱橫道可求。 
<pb n="6"/>
 妙覺妙明明妙處，  大千世界一浮漚。 
（請加持誦諸佛出定真言　（至）禮請真言（止）
亙古亙今，常照常現。萬法之本，眾聖之源。
剎剎塵塵，不增不減；綿綿密密，無去無來。一切諸佛之
師，三世菩薩之母，清淨法身毗盧遮那佛，今當禮請
其為上首。各各志誠，如法應和。
誠心仰請，楞嚴會上，遍法界中
清淨法身毗盧遮那佛
圓滿報身盧捨那佛
三類化身釋迦牟尼佛
伏願六通鑒照，俯降道場，副此願心，光臨法會，（和）受請
供養。
誠心仰請，楞嚴會上，遍法界中
四十八願無量壽尊佛
十二上願藥師琉璃光王佛
大慈大悲無垢淨光佛
大威德消災熾盛光王佛
伏願六通鑒照，俯降道場，副此願心，光臨法會，（和）受請
供養。
誠心仰請，楞嚴會上，遍法界中
大智文殊師利菩薩
大行普賢法王菩薩
大慈大悲觀世音菩薩
大勢至菩薩摩訶薩
伏願六通鑒照，俯降道場，副此願心，光臨法會，（和）受請
供養。
誠心仰請，楞嚴會上，遍法界中
解冤結菩薩摩訶薩
摩利支天菩薩摩訶薩
普光菩薩摩訶薩
彌勒菩薩摩訶薩
伏願六通鑒照，俯降道場，副此願心，光臨法會，（和）受請
供養。
誠心仰請，楞嚴會上，遍法界中
虛空藏菩薩摩訶薩
金剛藏菩薩摩訶薩
應供福田十六位大德阿羅漢
一切賢聖僧
伏願六通鑒照，俯降道場，副此願心，光臨法會，（和）受請
供養。
上來禮請楞嚴會上，第一時中諸佛菩薩，已沐雲臨
道場。伏願天眼遙見，慧耳遙聞，他心遙知，神通遙鑒，
以大悲力，起無緣慈，憐憫有情，哀受我請，慈悲護念，降
臨道場，證盟此齋，充遍法界。願此善力，廣大無邊，猶
若虛空，具諸功德。奉請已，一心歸命禮常住三寶。
（舉）惟願慈悲常攝受
（請加持誦蓮花捧足真言　（至）淨輪座真言
（請座真言　禮請真言
<other>第五、啟祝真靈</other>
上來仰請十方三世一切諸佛、諸大菩薩、羅漢、聖
僧，已沐慈悲，降臨道場。今當召請天曹部眾、地水諸
神、六道四生、冤家債主、先亡遠祖、一切幽冥，同赴道
場，納受供養。
（施主上香設拜
切以穹蒼逈遠，地水幽深，遐邇有殊，尊卑有別。東
勝神洲之遠，南贍部洲之遙。北鬱單越而塵剎無邊，西
瞿耶尼而方隅不盡。普天率土，遍界盈空。一切真
靈，無邊賢聖。雖曰十方之遙遠，唯堅一性以招
延。理事相融，洪纖不間。豈假開通道路？奚須啟
迪方隅。唯將密咒神功，總格諸賢真聖。夫天眾者，有
欲界色界之異，梵王輔王之殊。五種淨居，四禪真
侶。風伯開敷摧位，雨師霑潤焦枯。電乃烈焰騰輝，
雷乃除魔攝毒。日淨則照燭虛空而有見，月耀則光
<pb n="7"/>
輝大夜以無餘。皆四大之所成，總三界之所攝。並
願承大悲之妙力，降此日之香壇。瞻禮聖顏，開受
供養。
南無天藏王菩薩
其有今日，標心迴施當生本命星君，照臨
一切宿曜。並願承大悲之妙力，降此日之香壇。瞻
禮聖顏，開受供養。
南無星宮藏菩薩
（請加持誦天曹部眾真言　（至）周天列宿真言
（止）
次當召請地府部眾，坤厚載物，生育萬靈。依
報正報之安居，有情無情之依止。山林墳衍，水陸飛行。
以之而從遊，因之而安立。豈無所主？應有其神。
嵎夷交趾列班班，昧谷幽都分彼彼。無量無邊，
一切聖賢，並願承大悲之妙力，降此日之香壇。瞻禮聖
顏，開受供養。
南無地藏王菩薩
又乃水官部眾，洪波浩浩，白浪滔滔，勢如萬馬之
奔，聲若千雷之震。細如蝦蟹，巨若鯨鯢。江使聞
於豫且，濤神見於伍子。江河淮濟，溝洫澮川，一切
諸神，無量眷屬，並願承大悲之妙力，降此日之香壇。
瞻禮聖顏，開受供養。
南無龍藏王菩薩
又乃四生六道，債主冤家，負財負命，負心負
力，枉施鞭撻，橫致呵瞋。一切冤憎，無邊債主，並願
承大悲之妙力，降此日之香壇。瞻禮聖顏，開受供養。
南無解冤結菩薩
設齋施主（某），今日標心追薦亡者（某），及兩門三
代先祖，高曾遠祖，近化先靈，五姓有情，諸佛子等。
並願承大悲之妙力，降此日之香壇。瞻禮聖顏，開受
我請。
上天下地，一切真靈。在在處處，龍神土地。並願
承大悲之妙力，降此日之香壇。瞻禮聖顏，開受供養。
南無解脫月菩薩
願乘佛力降臨來
 菩薩慈悲願力深，  逍遙變化自由身。 
 紅塵堆裏常清淨，  白業情中度苦輪。 
 相好端嚴如海量，  神通妙用若天真。 
 人人返本迴光照，  那個親疏辨主賓。 
（誦地水二司真言　（至）普召請真言
南無香積藏菩薩
上來禮請召請，事已云周。香積廚中，辦以齋
饌。列在道場，普伸供養。
（誦供養諸佛飲食真言　（至）施鬼神食真言
（施面然鬼王食真言　甘露水真言普供養真言　（止）
（齋後再入道場　誦<bf>《解百生冤結經》</bf>，同誦七遍
大眾志誠心，同誦歎佛偈：
 我今稽首一切智，  三千世界希有尊。 
 種種妙行悉莊嚴，  色若琉璃淨無垢。 
 憐憫世間大悲者，  說法利益無冤情。 
 佛之功德無有窮，  是故誠心略讚仰。 
敬禮海會佛菩薩　　迴向無上佛菩提
（迴向　下壇
楞嚴解冤釋結道場教誡開壇儀全
祝
大明萬萬年刊刻

<sarticle>楞嚴解冤釋結道場儀文卷上</sarticle>
<other></other>
第一時陞座
（四十二字母真言
普告大眾儀
法不孤起，仗境方生。法隨法行，法幢隨處建立。
<pb n="8"/>
所以三世諸佛，六代祖師，普為眾生，發明大事，皆本於此。
雖則處處周遍，法法圓融。若無人知，若無人舉，若
無人說，若無人行，世間迷昧，眾生安得而知之？古
人所謂投機則共用，不投機則劃卻。自然處處無踪
跡，絕毫釐，方可透於祖師關，方可盡於諸佛意。如此
則涉人間世，而無爽於逍遙，遊以何憂？直趣無上菩提，
祇在今日。所以修山主云：本無迷悟人，祇在今日了。
敢希大眾，各各運志誠心，不得語笑喧嘩，不得睡眠
懈怠，龍天譴責，鬼神降災。預告先知，如法聽受。
經題
<other>第六、舉揚宗教</other>
勸發菩提心，為道場之本。聖凡不立，奚生死之
可論？真妄纔興，遂冤結之繁起。蓋為不知本有之性，
恣馳本無之心，所以枉受輪迴，虛生妄見，未識菩提心
性，不明般若根源，從迷至迷，轉生轉滅。故今特標發菩
提之心，以為道場之本。<bf>《華嚴經》</bf>云：欲見十方一切
佛，欲施無量功德藏，欲滅眾生諸苦惱，宜應速發菩
提心。且菩提心者，諸佛菩薩心也。一切諸佛，因之而
成正覺；一切菩薩，因之而起願修行。興三種大心，
立五般誓願。以大悲為油，以大願為燭，以大智為光，
如人點燈照於暗室，百千年暗，悉能除盡。若益膏油，明
終無盡。菩提心燈，亦復如是。如裴相國云：阿耨多
羅三藐三菩提心者，此言無上正遍知覺。是諸佛所證最
上妙道，是眾生所迷根本妙源。既慕如來永離諸苦，自
悲己身久失大利，慨然奮發，將求佛身，即是初發阿耨多
羅三藐三菩提心也。既然明此心，應識其本體。夫
菩提心體，不從真心發，無由得至菩提，故須揀擇分
明，方是正因發行。且大眾從無始來，常認為我身
者，地、水、火、風假合之身，旋聚旋散，屬無常法，非我身
也。大眾從無始來，常認為我心者，是緣慮客塵虛
妄之心，乍起乍滅，屬無常法，非我心也。我有真身
圓滿，空寂者是也；我有真心廣大，靈知者是也。空寂靈
知，神用自在。性含萬德，體絕百非。如淨月輪，圓滿無
缺。惑雲所覆，不自覺知。妄惑既除，真心即淨。十方
諸佛，一切眾生，與我此心，三無差別。此名菩提心體
也。捨此不認而認，自身妄念，隨死隨生，與禽畜雜
類，比肩受苦，為大丈夫者，豈不羞哉？既發無上菩提
之心，當行大丈夫事。起三心，立五誓，修一切助菩
提法。以諸佛為師，以菩薩為侶，以六道眾生為眷
屬，以生死煩惱為園林，誓盡未來，濟拔度脫，是則名為
初發阿耨多羅三藐三菩提心也。大眾今日聞如是法，各
須開悟，頓發此心。未審能發不能發？答能發。既
能開發，直須堅固，無令退失。長行舉敘，義意未周。偈
頌敷揚，重伸讚述。
 啟迪菩薩大行時，  三賢十地絕思議。 
 欲明裴相真方便，  須問圭峰老古錐。 
 克念三心祈顯煥，  堅舒五誓力行持。 
 豁然雲散蟾輪現，  萬古神光說向誰？ 
（加持發菩提心真言　（至）金剛披甲真言
<other>第七、三心五願</other>
所謂三心者，一者大悲心。既悟本心本無生滅，遂
悲六道枉受輪迴。己雖未證菩提，且願眾生解脫。經
云：菩薩用心，己雖未度，願度末劫一切眾生。老子
云：聖人後其身，而先他身。孔子云：仁者博施濟眾。
先人後己，三教皆同。於是廣發同體大悲，盡於未來。
行四攝法，攝彼眾生，皆令歸真，同成佛道。此則大
悲心也。
二者大智心。既興大悲，誓度群品；品類既眾，根器
不同。即須廣事諸佛，廣學妙法，一一證入，轉化眾生。
此即大智心也。
三者大願心。既欲廣度眾生，遂興廣大悲智，然心
雖本淨。久翳塵勞，習性難頓消除，法器須資磨瑩。
自慮輪迴諸趣，不遇佛法勝緣，故發大願，備修萬行。
<pb n="9"/>
行願相資，猶如車異，運行不退，直至菩提。此即大願
心也。然三心之中，大願為主。常持悲智，以度群生，故
初發心，必先起願。<bf>《華嚴行願經》</bf>云：若人臨命終
時，最後剎那，一切諸根，悉皆散壞；一切親屬，悉皆分
離；一切威權，悉皆退失；一切財寶，無復相隨；唯此願
王，不相捨離。常為引導，直至菩提。是故汝等，聞此願
王，莫生疑念。
所謂五誓願者，一者眾生無邊誓願度。大
地世界，胎生卵生，濕生化生，有色無色，有想無想，非有
想非無想，至十二類一切眾生，我於今日盡未來際，誓願
拔其苦惱，普令成就佛果菩提，淨盡無餘，一切普度。故
<bf>《楞嚴經》</bf>云：如一眾生未成佛，終不於此取泥洹。此即
第一願也。
二者煩惱無邊誓願斷。一切眾生，無量劫來，一
念心動，性明初起，強覺便興。三細六粗，一時具足；五
意六染，同念而生。業轉現之崢嶸，根塵識之暗昧。昏
昏擾擾，未可卒除。念茲在茲，必令除斷。俾令皎如
冰雪，瑩若琉璃，世世生生，清淨寂滅。此即第二願
也。
三者法門無邊誓願學。有空性相，頓漸偏圓，無量
百千萬億旋陀羅尼，無量無邊大三昧及內外一切經
文，及一切修多羅，如塵如沙一切佛法，三世如來已說
之教，未說之教，今說之教，一見則通，無所障礙，得
大總持，得大自在，得大解脫，得大了悟，得大妙用，能
與一切眾生解粘去縛，拔楔抽釘，世世生生，永無退轉。
此即第三願也。
四者如來無邊誓願事。十方三世、過現未來、無數
無量、無邊無等、不可數、不可思、不可稱、不可量、不可
說、不可轉一切如來，我從今日，誓盡未來，悉能奉
事，無有遺餘。參問差別法門，證入差別解脫。或現
身現土，或說法利生，豈止以身為座床，以身為奴
僕？採果汲水，拾薪設食，無量走使，無量承事，供養
一切諸佛如來，世世生生，永無倦怠。此即第四願也。
五者無上正覺誓願成。此即纖瑕障盡，片善無
遺，棄四事妄法，證清淨法身。我從今日，盡未來際，
一行一住，一坐一臥，頓悟頓證，頓了頓成，世世生
生，亙然不壞。此即第五願也。
持此五誓，念念運心，無有間斷，是為菩提心，是
持菩提心戒。三心五誓，重疊相資；佛佛道同，不過於
此。即是具足發阿耨多羅三藐三菩提心也。大眾今日，
頓能悟解，直下承當，則何憂冤債之不消，何慮罪障
之不滅？切須斂念，勤而行之，必不相賺。三心五願，眾
已備聞，未審能發不能發？答能發。眾既能發，偈頌
重宣。
 三心克備道芬芳，  五願堅持愈更光。 
 智向覺天為日月，  悲於苦海作舟航。 
 先明本性歸真宅，  轉化群生達故鄉。 
 若要更知君子行，  先人後己也何妨。 
（加持一切如來心中心真言　（至）解冤結咒
<other>第八、如來設教</other>
空劫那畔，了知性海以圓成；威音已前，須信
覺天而遼廓。本體人人具足，真源處處現成。弗假修
為，軒然獨脫。業果無由而創始，冤讎爭得以濫
觴？湛然彼我以相忘，安得冤親而何有？常光寂
寂，妙體玄玄。擬心即差，動念即隔。蓋為眾生不守真
性，惟逐妄緣。見覺之源，忽然而現。業轉現之，念
念流注。根塵識之，疊疊生成。擬復本明，何由可得？
由是有眾生相續，世界相續，業果相續，萬種千端，确
然而立。冤讎自此而結，根塵從此而生。掣轉不回
頭，引之終不返。故我佛如來，豈能坐視？於是大
振雷音，開方便門，指歸家路；直登寶所，不住化城。
意令一切眾生，如我無異。所以有空性相，頓漸偏圓，指
妄指真，隨上隨下。一音演說，五教歷然。曲盡凡情，別
<pb n="10"/>
無聖意。雙收雙放，左之右之；不泥不偏，繁興萬變。可
謂敲門瓦子，未見主人，如何棄捨？多方引授，當體
拈提。自本自根，常照常現。格外之談既爾，寰中之
道安然？故<bf>《論語》</bf>云：天將以夫子為木鐸。<bf>《楊子》</bf>
云：仲尼，駕說者也。故混元皇帝有五千道德。孟軻言：
予豈好辯哉？予不得已也。三教聖人，悉皆如是。對機
對境，曲順人情，各令一切眾生，隨其根機，有所證入。
各各悟其自心，更無他事。又有六道含情，悉皆有心。
既有其心，必有冤結。既有冤結，若非父母、師長、朋友、
知音、至戚、至親，如何有其冤結？若其兩無相
識，各處一方，外郡他州，殊方別館。語言無由而相
及，事情爭企以相通？各不相傷，爭有冤結？須是至
親，方有冤業。且一切眾生，不論是人是畜，是女是男，
但養之則成無量恩德，害之則有無量冤憎。恩中而方
可有冤，冤中而方可有恩。此之二法，不可相捨。以至
蠢蠢之蟲，蠕蠕之物，放之則喜，拒之則瞋。恩冤歷然，
如何不誡？今日道場，要在於此，敢不兢兢諦聽，切
切相忘？舉揚如來啟教之因由，皆為恩冤之二事，所
以出現於世。普告大眾，當善思維，勿令散亂。既
為大丈夫漢，直須勤勵，永出塵寰。休於四生六道之
中，廣結冤業。當於今日今時，一聽玄音，萬劫千生，
倐然自適，豈不快哉？
 善惡猶同誰與何？  堪嗟人世少禪那。 
 開顏祇在養時有，  掣肘元從害處多。 
 萬種千端能坐斷，  十方三際自消磨。 
 如其一念隨他轉，  永劫無由出愛河。 
解冤結菩薩
（加持菩薩大三寶真言　（至）決定成就真言）
<other>第九、敘陳冤債</other>
諸佛出世，有主有伴。建立正宗，甄明大事。具
大因緣，各各成就無量無邊殊勝功德，善巧方便，種種作
用，度脫眾生。令其各悟本有大光明藏，出離生死，究竟
證於無上菩提，破諸無明、虛妄、纏縛。且以恩冤二
事，最極難明。恩中有冤，冤中有恩，恩中有恩，冤中有
冤。四種紛紛，以回互而起。世間所有難酬難報，至切
至親，無過父母、兄弟、姊妹及師資眷屬。宿緣深厚，方
得聚會，互為至親。須是至親，方可起諸冤結。至
於種種恩養，從生至長，忽旦忽暮，不替養育，方得
成人。如此則恩光無量，沒齒難酬。如此則恩中有恩
也。其或一念互乖，六類冤結，繼之而具。或則為上
不寬，全無仁恕，不行慈悲忍辱，不能平等安和。或
則為下不敬，悖逆不孝，睚眥＆CB21814;[絳-糸+牛]，昏定晨省，全無出告，
反面俱失。以至非為妄起，耽酒戀財，好色荒嬉，不顧父
母師資恩養。上既不足，下亦含冤。父不父而天下道
亡，子不子而人之義絕。全無孝順，唯是冤讎，從生
至生，永無休息。古人所謂為至親之眷屬，作至極之
冤家，此乃恩中有冤也。
又乃宿緣穎悟，道種資深，性地開通，心光晃徹，根
塵透脫，生死俱亡，縱遇惡緣，種種凌辱，無邊惱害。
抵死侵欺，惡念俱來加我。彼人有大力量，宿具深
根，彼我相忘，自他無礙，任其煎逼，自然不動。一毫一
切，不與較量，唯是將來坐斷。古人所謂彼以毒來，我以
慈受，此之謂也。更能加以回光自照，念念清涼，硬紂
紂然，所有惡境惡心，一時消滅。<bf>《楞嚴經》</bf>云：由汝
心中，五陰主人。主人若迷，客得其便。當處禪那，覺悟
無惑，則彼魔事，無奈汝何。又云：明能破暗，近自消
殞。由其如是，所有前來冤債，非特不成，亦乃各生
歡喜。由此之故，返能發菩提心，得大開悟。如優波毱
多之化諸邪魔，俱得道果。此乃冤中有恩也。
若或宿根浮淺，殘害自他，廣造過愆，恣行十惡。
為子不敬其父，為臣不忠其君。不孝二親，譏毀三寶。
全無禮讓，唯是貪殘。陰毒害人，機謀損物。玩人玩
物，恣性闡提。於一切時中，造無邊重罪。諸佛出世，
<pb n="11"/>
不通懺悔。從劫至劫，永無出期。此乃冤中有冤也。故
梁武皇帝云：一切冤對，皆從親起。起怨恨心，皆由親
近。以三毒根，自相觸惱。以觸惱故，多起恨心。所以
親戚眷屬，咸生責望。或父母責望於子，或子責望
於父母。兄弟姊妹，一切皆然。更相責望，更相嫌恨。
少不適意，便生瞋怒。又云：於諸師長，多生違逆。或復
給與而無厭足，或師瞋弟子，或弟子瞋師。於三世
中，喜怒無量，不能深信出家是遠離法，不知忍辱是安樂
行，不知平等是菩提道，不知離妄想是出世因。師及弟
子，同房同住，結業未盡，互相違悷。忿恨之心，紛然亂
起。所以世世不得相和合，互起害心。恣求其過，
惡聲相反，豈有了期？從迷至迷，無暫停寢。又乃
矜能逞技，恃勢誇豪。萬種千差，互生矛盾。武
帝又云：或以華門望族，凌人傲物，作如是冤；或以聰
敏識達，凌人傲物，作如是冤；或以篇章技藝，凌人傲
物，作如是冤；或以誇豪奢侈，凌人傲物，作如是冤；或以
辯口利詞，凌人傲物，作如是冤。如是眾冤，或於尊
長邊起，或於和尚闍梨邊起，或於同住上中下座邊起，或
於同學眷屬邊起，或於父母親戚邊起。如是冤對，無量
無邊，不覺不知，何時懺洗？今日道場，大意專為此等眾
生。不知果報，豈識根源？世世生生，枉受淪溺。所
以解結菩薩，發大誓願，在在處處，特賜恩光，普令解脫，
永絕冤家。各生歡喜，同證無上菩提，到於彼岸。其
道場大意，本如此也。
 恩中冤結火炎炎，  不顧衣珠自解粘。 
 每以篇章矜識達，  常將望族恃威嚴。 
 誇豪傲物多殘害，  倚勢凌人弗退謙。 
 今日道場須指出，  勸君宜把信香添。 
（加持菩薩集冤兵真言　（至）結其衣角真言
<other>第十、菩薩化現</other>
根塵解結，必資大解脫人。以大慈悲，以大願力，一
舉而無不可。故解冤結菩薩，從大寂滅定起，運利他心，
開悟人天，劃除冤業。令其冰清玉潔，彼我相忘。縱使
相逢，悉皆歡喜。按<bf>《佛頂心陀羅尼經》</bf>云：昔有一婦人，
常持<bf>《佛頂心陀羅尼經》</bf>，終日竟夜，香火不絕。然此婦
人，三生之前，嘗置毒藥，致害他人。而此冤家，不曾
捨離，欲求方便，致殺其母。遂以業力，託孕他身，
向其慈母胎臟之中，致無量苦。抱母心肝，令其分解不
得，萬死萬生。及至產下，端嚴瑩白。不過兩歲，便乃身
亡。慈母憶之，痛切號泣，遂抱亡兒，拋向水中。如是三
遍，託蔭此身，向母胎中。欲求方便，致害其母。至第三
遍，准前得生，特的端嚴，相貌具足。不過三歲，又以身
亡。母既見之，放聲大哭。不知前世有何惡緣，今受此
報。准前抱此亡兒，直至江邊，住經數時，不忍拋
棄。感得觀世音菩薩，化作一僧，身披百衲衣，乃語此
婦人曰：「不用啼哭，此不是汝男女，是汝三生中已前冤
家。三度託生，欲害汝命。緣汝常持<bf>《佛頂心陀羅
尼經》</bf>，並供養不絕，由此殺汝不得。若欲要見汝這
冤家，但隨貧道手看之。」作是語已，即以神通願力，所有
冤家，遂化作夜叉之形，向水中立。報言：「汝三世前
曾殺我來。今我報冤，緣汝有大道心，持<bf>《佛頂心
陀羅尼經》</bf>，善神日夜擁護，所以害汝不得。我今此
時，既蒙觀世音菩薩與我授記，從今永不與汝為冤。」
言訖沉水，忽然不見。女人灑淚，禮拜菩薩，即便歸
家。冥心發願，貨賣衣服，更請人寫一千卷，倍加受持，
無時暫歇。年至九十七歲捨命，向秦國變成男子之
身。若有善男子，善女人，能寫此經三卷。若於佛室中，
以五色雜綵作囊盛之，乃至隨身供養者，若坐若臥，若
危峻之處，當有百千那羅延、金剛密跡、大力無邊阿
吒薄拘羅神，身持劍輪，隨逐所在衛護，無難不除，
無災不救，無邪不斬。以此觀之，菩薩大悲，無所不救。
今日道場，僧俗各各聞此菩薩化現之文，切須自誡。
 區區來向母胎中，  致害何曾念凱風？ 
<pb n="12"/>
 菩薩化身臨彼岸，  夜叉隨手立長空。 
 三生冤債當時斷，  千軸靈文逐處通。 
 今日相忘須解結，  優曇花發雨濛濛。 
（加持諸難不侵真言　（至）蓮花手自在心王真言
<other>第十一、感應勸誡</other>
妄業紛紛，逼塞但開於人間世；真源寂寂，獎提
須藉於大宗師。應是得之於淵源，豈可徒分於耳
目？因果之事，猶反掌焉。結惡之徒，銜冤之士，何所不
有？如風馬牛不相及，自可以相忘。倘業風之所
飄，偶然相會，初無見識，徒逞妄情，惟知自己之安寧，
不管別人之間隔，以至父母師長，一切有情，隨逐無
明，造諸冤結。微塵之舌，未可具談。惡惡相從，冤冤酬
酢。然而報應之道，造物者豈有私耶？故老子云：
「天網恢恢，疏而不漏。」或報之於自己，或報之於子孫；
或報之於未來，或報之於現在。不論前後，發露在於一
時。今日大眾，宜自忖量，無令後悔。故玄沙云：先天為
心祖，勿待臨時種種現前，悔之何及？昔者武昌縣勝
緣山寺有一禪僧，名居約，道行顯著，戒檢精嚴。一
日，縣令欲去彼寺。初無告報，其僧灑掃夙備，煮茗燒
香，引眾出戶，中路前迓。縣令怪之：「我初未有語者。」
縱其左右隨行，亦不知其所之。何故此僧而寺皆有
預備，祇待時者，何也？一日隱忍不及，乃問其僧。
僧曰：「公每欲過，先一日夜，土地神輒報故也。」因
乃炷香，詰問其神：「他官到來，並無告報。獨此縣令而
報，何也？」神曰：「此人他年當為輔相，故當先報，令人
預備掃灑。」縣官聞之，亦自喜悅。自後數數到寺，其事
如初。又或一日，復到寺中，亦無迎迓，又乃門庭蕪穢，
略無嚴謹。縣官因詢之所以。主僧曰：「此者公來，
其神不報，故失灑掃，誠為懈慢。」令慊然曰：「可詰神
以不報之因。」主僧至夜，炷香禱告，神曰：「先以縣令當
作宰輔，故報之。此者受胡氏白金六十兩，而斷
訟不明，枉用刑憲，其天曹冥府，皆勾輔相簿中
姓名矣，故不報也。」僧約曰：「世之富貴，固有定分。以
吾教因果推驗，乃夙植厚福，將以饗報如是。豈期一
旦受賄賂，斷訟不明，便乃如是。」輔相之簿雖勾，猶未可
盡其後面之冤債。此乃六類冤債中，負財負命鞭撻之冤債也。
（舉聖號
又成益，青州之富室，以輸粟得官，任齊州禹
城縣簿。妻亡，謀婚於一寡婦黃氏。黃氏有三千餘緡。
慮媒妁漏洩於人，不可託。遂胥會於尼寺。交思面
受，益得之貨易，其利且裕，不復成婚。黃氏無所
告，遂削髮為尼。益死，有子名楷，登前進士薄，有文
稱，歷藩，方掌記而終。一兒五六歲，亦夭亡。其家
產鉅萬，籍沒入官。人以為黃氏之冤報，得不鑒之！
此為六類冤債中，負財之冤債也。
解冤結菩薩
江陵有江文惠者，常於峽中販商。有張生同船，
有少物貨。張一日忽患河魚，殆欲不濟。行至高
沙，文惠將生推入江中，仍以篙擉之。取其所有囊
橐，直往鼎澧。張客為流槎所礙挾，而浮至栲栳灣。
及岸而出，訴之有司。州轄遽令追擒文惠，至竊地獲之。
府主以其事異，立殺之。所謂生報也。此乃六類冤債
中，負命之冤債也。
（舉聖號
程說，字潛道，潭州長沙人。慶曆中登第，授彬州
獄官，潛回。一夕臥病，冥然不省，見二吏執書，召說至
陰府。有若王者坐於殿。王曰：「汝權知彬縣，日殺
牛五十頭。牛本施力養人者，無罪而殺，當償命，仍生異
道。」說曰：「牛非說殺。乃知州王真要犒軍兵，有親書手
簡在說笥中。」王命一吏取之，少選即至。王令召真，
俄而便至。王擲簡庭下，曰：「此其公手迹耶？」真曰：
「然。但受命戰蠻兵，官胡禮賓共議，取牛犒軍。」王
命引去，謂說曰：「汝壽未終，可速回。」說乃覺，見青瑣
<pb n="13"/>
高議。且以牛者，耕地養人，有力於天下，一切萬民，旦
旦暮暮，皆受之賜。以至人家、奴婢、僕隸、牛馬驢
騾，亦皆有力而及人。而天下之人，不知其恩，常自鞭
箠，及以刀杖而加殺害，遂至冤讎，萬劫千生，冤冤無盡。
此乃六類冤債中，負力負命之冤債也。
（舉聖號）
靈樹住院三十年，不請首座之事。頭首訊之，靈樹
曰：「老僧首座主也。」又數年，復訊之，靈樹曰：「老僧首
座出家也。」忽一日，指揮掃灑院宇，引眾出寺，接一
年少僧，乃雲門禪師也。土主劉王一見雲門，猶若傾蓋，
致敬如佛，遂棄靈樹。劉王欲檢其過，意要雲門住院。
議之於心，未興其口。一日，劉王至，靈樹不接。王到
寺，欲責之。樹乃方丈中跏趺而逝。王曰：「和尚去
時，有何言句？」主僧云：「和尚臨去，封一合子，候王
至自開。」王既開之，乃一小貼，云：「人天眼目，堂中
首座。」又云：「前世之因，劉王乃一鬻香人，因入寺涕唾
僧堂中，靈樹為堂司而叱之，如唾汝面上，爭之不休。
是時雲門諫之而去。今日之會，因果歷然。」又劉王面
上，世世之中，常有痕迹，終不可滅。此大善知識，向毗
盧頂上行不稟。釋迦文常持殺活劍，與一切天人解粘去
縛，利濟多端。往世一句相觸，世世生生，因果尚不可
免，況其常類耶？舉此數端，餘悉可較。此即六類冤
債中，負呵罵之冤債也。今道場人，聞如是事，一歷耳
根，當此觀察。勿使冤讎介意，惡意存心。向此之中，切
力行之，令其世世生生，轉轉明淨矣。
 世上多多有萬般，  而今拈出豈相瞞？ 
 劉王入院情何重？  居約迎官事可看。 
 忽遇王真心膽戰，  若言成益骨毛寒。 
 儻能彼此無相累，  業海波濤一念乾。 
（加持菩薩離冤憎真言　（至）隨願成就咒

（五供養真言）

楞嚴解冤釋結道場儀文上卷終

祝
大明萬萬年刊刻

<sarticle>楞嚴解冤釋結道場儀文卷中</sarticle>
<other></other>
（鎖佛龕）
解結海會佛菩薩　（四聲）
大眾志誠心，同誦歎佛偈:
 天上天下無如佛，  十方世界亦無比。 
 世間所有我盡見，  一切無有如佛者。 
解冤結菩薩摩訶薩
（歎佛宣疏
第二時號解冤釋結，仍分十節：
一、警策大眾；二、讚禮上聖；三、陞座、舉解結同
體；四、廣釋除疑；五、依經重誦；六、再指頓超；七、
六解一亡；八、綰疊通疑；九、比明修解；十、懺除冤
業。
今第一警策大眾者，各須當知，聖意無私，凡情
有間，雖分三會，元是一心。初中後而儻至精勤，靜幻寂
而必須成就。休令散亂，無致喧嘩。切至傾虔，愈加
端謹。今當警策大眾，各向佛前，合掌至誠，隨音應
和。
 道場清淨眾，  各各當至心。 
 志心勤歸依，  志心勤禮拜。 
 大聖大慈悲，  解冤結菩薩。 
 菩薩大慈悲，  能解根塵縛； 
 菩薩大慈悲，  能除生死罪。 
 六類悉蠲除，  六根常清淨。 
<pb n="14"/>
 負心修忍辱，  瞋恨不能加。 
 負命悉冤讎，  尸羅轉清淨。 
 負財與佈施，  負力毗梨耶。 
 呵罵惡聲除，  智慧尤光顯。 
 鞭撻不相續，  禪定力加持。 
 種種俱對治，  六類皆潛滅。 
 具足波羅蜜，  無量總持門。 
 進趨各修行，  圓明於理智。 
 今日已往去，  永不復退轉。 
信禮解冤結菩薩
<other>第二、讚禮聖賢</other>
一心歸命禮，眾生慈父，佛頂心王。陀羅尼力普
光明，薄伽婆心悉圓滿。解群生之宿業，毒氣消
除；滅六類之冤家，靈根寂靜。向罽賓陀國巡門，而
救療疾疫之災殃；於波羅奈城誦咒，而增長期頤之
壽考。神通廣大，願力崇高。天龍八部總歸依，世界十
方盡迴向。常光照耀，妙用維持。廣將成佛之法門，
普展利生之方便。願垂哀憫，俯察凡庸，今日今時，光臨
法會，（和）受請供養。
（加持發諸佛出定真言　禮請真言
今當禮請聖賢，合道場人，各運誠心，當禮拜時，（和）
願共諸眾生，一心頭面禮。
至心歸命禮，常現常照，為天為地之光；遍界遍
空，是聖是凡之本，清淨法身毗盧遮那佛。伏願特垂憐
憫，俯降道場，普與有情，解冤釋結，（和）願共諸眾生，一
心頭面禮。
至心歸命禮，根塵充遍，受用在於己身；相好端嚴，
利濟周於法界，圓滿報身盧舍那佛。伏願特垂憐憫，
俯降道場，普與有情，解冤釋結，（和）願共諸眾生，一心頭
面禮。
至心歸命禮，明星顯現，圓正覺於座前；大定光輝，
示降魔於樹下，三類化身釋迦牟尼佛。伏願特垂憐憫，
俯降道場，普與有情，解冤釋結，（和）願共諸眾生，一心
頭面禮。
至心歸命禮，所居淨土，非唯水鳥演真空；在處住
身，總道樹林宣妙法，我等導師無量壽佛。伏願特垂
憐憫，俯降道場，普與有情，解冤釋結，（和）願共諸眾生，一
心頭面禮。
至心歸命禮，憐愍三世，寶塔橫於太虛；普應十
方，衣珠現於自體，大慈大悲無垢淨光佛。伏願特垂憐
憫，俯降道場，普與有情，解冤釋結，（和）願共諸眾生，一
心頭面禮。
至心歸命禮，琉璃瑩澈，常光照於乾坤；寶網莊
嚴，淨色迥於日月，大慈大悲藥師琉璃光王佛。伏願特
垂憐憫，俯降道場，普與有情，解冤釋結，（和）願共諸眾生，
一心頭面禮。
至心歸命禮，天中自在，宣佛頂之伽陀；掌內圓明，
顯金輪之三昧，大慈大悲金輪熾盛光王佛。伏願特垂憐
憫，俯降道場，普與有情，解冤釋結，（和）願共諸眾生，一心
頭面禮。
至心歸命禮，覺天廣大，十方世界欽依；大智圓明，
七佛如來仰重，大慈大悲曼殊室利大菩薩。伏願特垂憐
憫，俯降道場，普與有情，解冤釋結，（和）願共諸眾生，一心
頭面禮。
志心歸命禮，法門疊疊，三身覺內圓明；行願重
重，一點塵中自在，大慈大悲普賢法王菩薩。伏願特垂
憐憫，俯降道場，普與有情，解冤釋結，（和）願共諸眾生，一
心頭面禮。
至心歸命禮，耳根聰利，聞思修慧證圓通；海印光
明，法報化身俱變現，大慈大悲觀世音菩薩。伏願特
垂憐憫，俯降道場，普與有情，解冤釋結，（和）願共諸眾
生，一心頭面禮。
至心歸命禮，當來成佛，位高次補觀世音；往昔親
<pb n="15"/>
師，道重常依無量壽，大慈大悲大勢至菩薩。伏願特
垂憐憫，俯降道場，普與有情，解冤釋結，（和）願共諸眾生，
一心頭面禮。
至心歸命禮，冤家相遇，歸命而便起歡心；結業未
除，護念而重宣密語，大慈大悲普光大菩薩。伏願
特垂憐憫，俯降道場，普與有情，解冤釋結，（和）願共諸眾
生，一心頭面禮。
至心歸命禮，龍華會上，次釋迦而三會度人；海岸
國中，指善財而一生成佛，大慈大悲彌勒菩薩。伏願
特垂憐憫，俯降道場，普與有情，解冤釋結，（和）願共諸眾
生，一心頭面禮。
至心歸命禮，稱提圓覺，三疑惑網願敷陳；影響華
嚴，十地法門親演說，大慈大悲金剛藏菩薩。伏願特
垂憐憫，俯降道場，普與有情，解冤釋結，（和）願共諸眾生，
一心頭面禮。
至心歸命禮，神珠燦爛，重重無盡悉交參；駟馬
軒昂，疊疊有緣皆攝受，大慈大悲虛空藏菩薩。伏願
特垂哀憫，俯降道場，普與有情，解冤釋結，（和）願共諸眾
生，一心頭面禮。
至心歸命禮，金鈴振處，修羅帝釋總回光；寶劍揮
時，產母夜叉俱受記，大慈大悲解冤結菩薩。伏願特
垂憐憫，俯降道場，普與有情，解冤釋結，（和）願共諸眾生，
一心頭面禮。
至心歸命禮，威光自在，龍蛇陣上故難欺；神變融
通，日月天前尋不見，大慈大悲摩利支天菩薩。伏願
特垂憐憫，俯降道場，普與有情，解冤釋結，（和）願共諸眾
生，一心頭面禮。
至心歸命禮，隨心證入，故開六類以擠排；歷位
修行，豈礙三乘而標列，天上人間阿羅漢聖眾。伏願
特垂憐憫，俯降道場，普與有情，解冤釋結，（和）願共諸眾
生，一心頭面禮。
向來禮請楞嚴會上第三時中諸佛菩薩，已沐雲臨道
場。伏願（眾和）天眼遙見，慧耳遙聞，他心遙知，神通遙鑒，
以大悲力，起無緣慈，憐憫有情，降臨道場，證盟此齋，充
遍法界。願此善力，廣大無邊，猶若虛空，具諸功德。
奉請已，一心歸命禮常住三寶。
惟願慈悲常攝受
吟偈
 四眾歸依至意深，  再三撈漉始知音。 
 人人自有昭昭在，  佛佛何須遠遠尋？ 
 凡聖悟來元是我，  古今無異一真心。 
 會中倘若知斯旨，  不在忉忉費古今。 
歸依解冤結菩薩　（四聲）
惟願慈悲常攝受
迴向無上佛菩薩　（四聲）
 惟願三途苦輪息，  總令熱惱得清涼。 
 皆發無上菩提心，  同出愛河登彼岸。 
第二時陞座　（四十二字母真言
（舉）加持字母陀羅尼　（四聲）
南無<bf>《大佛頂首楞嚴經》</bf>
楞嚴海會佛菩薩　（經題）
法師普告大眾儀宣演　（和）<bf>《大佛頂首楞嚴經》</bf>
盤山和尚云：三界無法，何處求心？切以種種現
前，心心無念。必須指住，要在言詮。令其透見分明，
灼爾靈光晃耀。廣陳露布，奚不爽於當機；儘費葛
籐，亦何妨於敘事？道場之設，意在於此。眾等各各
至誠，如法諦聽。今依<bf>《首楞嚴經》</bf>及興福禪師之意，事
理冥合，性相兼該，普為人天解冤釋結。在會眾等，
隨喜善人，不得喧嘩語笑，懈惰睡眠，堅端莊嚴
謹之心，如渴思冷水，如饑念美食，勿令散亂，永失宗乘。
一入迷途，後悔無及。
<other>第三、明解結同體　（一僧誦經）</other>
經云：阿難白佛言：「世尊，如來雖說第二義門，
<pb n="16"/>
令觀世間解結之人。若不知其所結之元，我信是人，
終不能解。世尊，我及會中有學聲聞，亦復如是。從
無始際，與諸無明，俱滅俱生。雖得如是，多聞善根，名
為出家，猶隔日瘧。唯願大慈，哀愍淪溺。今日身
心，云何是結？從何是解？亦令未來苦難眾生，得免輪
迴，不落三有。」說是語已，普及大眾，五體投地，雨淚翹
勤，佇佛如來無上開示。
（舉）聞經眾等罪消滅
興福禪師解云：與諸明者，諸即煩惱，則根本本末
通舉。釋明者無湛寂真明，故曰無明。諸解釋繁。
今依當部俱滅俱生，則生煩惱。隨心起伏，不相捨
離，如隔日瘧，半息半發。初果望極果，斷見未斷修，
比大亦然。此論於小，三四五如文。雖則前聞二義斷
證遐宣，久滯昏衢劣慧，未能詳擇。此乃指前來經
文也。今則形鋪五體，淚灑流珠。慈父興悲，應垂
妙旨。
 枝末根源品類多，  俱生俱滅總包羅。 
 時時震動寒如瘧，  念念遷流急似梭。 
 煩惱魔軍應壞散，  菩提覺樹自娑婆。 
 楞嚴禪髓稱奇絕，  覿面相呈會也麼？ 
（誦如來頂真言　（至）解冤結真言
<other>第四、廣釋除疑</other>
經云：爾時世尊憐憫阿難，及諸會中諸有學者，
亦為未來一切眾生，為出世因，作將來眼，以閻浮檀紫金
光手摩阿難頂。即時十方普佛世界，六種震動。微塵如
來住世界者，各有寶光，從其頂出。其光同時於彼
世界來祇陀林，灌如來頂，是諸大眾得未曾有。於是
阿難及諸大眾，俱聞十方微塵如來，異口同音告阿難言：
「善哉阿難，汝欲識知，俱生無明，使汝輪轉生死結根。
唯汝六根，更無他物。汝復欲知無上菩提，令汝速證安
樂解脫，寂靜妙常。亦如六根，更非他物。」阿難雖
聞如是法音，心猶未明，稽首白佛：「云何令我生死
輪迴、安樂妙常，同是六根，更非他物。」佛告阿難：
「根塵同源，縛脫無二。識性虛妄，猶如空華。阿難，
由塵發知，因根有相，相見無性，同於交蘆。是故
汝今知見立知，即無明本；知見無見，斯即涅槃。
無漏真淨，云何是中更容他物？」
聞經佛子罪消滅
興福禪師云：夫六種震動，必表非常。灌頂騰
輝，欲彰奇特。光中勝處，佛頂光尊。欲表深詮，唯佛
方證。如來自演，恐眾潛疑。故憑十方，同讚斯妙。諸
佛之體，妙用咸齊。牟尼纔舉，兜羅諸佛，齊舒滿月，同
宣一實，表證無差。欲令有學心，開去疑惑網。
解冤結菩薩
 異口同音告阿難，  根塵縛脫互摧殘。 
 十方共聽慈風軟，  萬劫同誇業海乾。 
 興福拈時珠燦燦，  世尊演處玉珊珊。 
 安公錯句真消息，  掃蕩煙塵法界寬。 
（誦首楞嚴心印咒　止
<other>第五、依經重誦</other>
 真性有為空，  緣生故如幻。 
 無為無起滅，  不實如空華。 
 言妄顯諸真，  妄真同二妄。 
 猶非真非真，  云何見所見？ 
 中間無實性，  是故若交蘆。 
 結解同所因，  聖凡無二路。 
 汝觀交中性，  空有二俱非。 
 迷晦即無明，  發明便解脫。 
 解結因次第，  六解一亦亡。 
 根選擇圓通，  入流成正覺。 
聞經佛子罪消滅
興福禪師云：初釋有為無為者，然掌珠雙破，護
法呵空。雖今睹經言，親承金口。亦承雙說，
<pb n="17"/>
未敢的論。今睹經言，親詳秘旨。欲解兩家之難，遐敷
中道之詮。幸諸學人，審察幽理。
 迷真逐妄兩俱非，  窮子伶侽弗見歸。 
 護法呵空心豁達，  掌珠雙破悟玄機。 
 昔年深密雖宣演，  今日楞嚴愈發揮。 
 偈頌長行皆指出，  拈來不離目前機。 
（誦首楞嚴　（至）解冤結真言
<other>第六、再指超門</other>
 陀那微細識，  習氣成瀑流。 
 真非真恐迷，  我嘗不開演。 
作「常」。不生。
 幻法云何立？  是名妙蓮華。 
 金剛王寶覺，  如幻三摩提。 
 彈指超無學，  此阿毗達磨。 
 十方薄伽梵，  一路涅槃門。 
聞經佛子罪消滅
興福禪師云：陀那微細識，陀那識，八異名，具賴耶，
以執取報藏。至第八地則無異。執識至妙覺，初滅
陀那。持種種兼染淨。染至佛已盡，淨種則存。
能持恒沙性淨功德，故知陀那貫通五位。微則簡質，細
則簡粗，則七識細中之粗。質則第六，動念相顯。如來
藏性，唯佛方鑒，下位不識其名，愚品豈知其體？
吟偈
 陀羅微細最難知，  真妄如何說向伊。 
 種子含藏無失沒，  現行發用又支離。 
 瀑流滾滾奚能止？  幻法重重豈可推？ 
 彈指若超無學地，  自然光透兩條眉。 
（加持首楞嚴心真言
<other>第七、六解一亡　（誦經）</other>
經云：於是阿難及大眾，聞佛如來無上慈誨。祇
夜伽陀，雜糅精瑩，妙理清徹，心目開明，歎未曾有。
阿難合掌頂禮白佛：「我今聞佛無遮大慈，性淨妙常，真
實法句。心猶未達，六解一亡，舒結倫次。唯垂大
慈，再愍斯會，及與將來，施以法音，洗滌塵垢。」
聞經眾等罪消滅　（入儀）
興福禪師云：初言祇夜，則諷誦伽陀。重頌雜糅，理
諭交顯。精瑩理盡迷遐，心月開明，則照理分明。
歎未曾有，乃悟超常。解下二並如文。如來光敘一
六，意欲引暢微詮。慶喜此既陳諮，雅合巧陳餘惑。
吟偈
 祇夜伽陀恣舉揚，  文詞精瑩玉鏘鏘。 
 已聞法句超真際，  更聽玄音悟大方。 
 凡聖何曾分楚越？  根塵爭得有膏肓？ 
 如來苦苦親宣說，  六解須知一也亡。 
（加持首楞嚴心真言
<other>第八、綰疊通疑　（誦經）</other>
經云：即時如來於獅子座，整涅槃僧，斂僧伽梨，
攬七寶几。引手於几，取劫波羅天所奉花巾於大
眾前，綰成一結，示阿難言：「此名何等？」阿難大眾俱白
佛言：「此名為結。」於是如來綰疊花巾，又成一結，重問
阿難：「此名何等？」阿難大眾又白佛言：「此亦名結。」如
是倫次綰疊花巾，總成六結。一一結成，皆取手中所成
之結，持問阿難：「此名何等？」阿難大眾亦復如是，次
第酬佛：「此名為結。」佛告阿難：「我初綰巾，汝名為
結。此疊花巾，先實一條。第二第三，云何汝曹復名為
結？」阿難白佛言：「世尊，此實疊花緝績成巾。雖本一
體，如我思惟，如來一綰，得一結名，若百綰成，終名百
結。何況此巾，祇有六結，終不至七，亦不停五。云何
如來，祇許初時，第二第三，不名為結？」佛告阿難：
「此實花巾，汝知此巾，元止一條。我六綰時，名有
六結。汝審觀察，巾體是同，因結有異，於意云何？
初綰結成，名為第一，如是乃至第六結生。吾今欲將
第六結，名成第一否？」「不也，世尊。六結若存，斯第六
<pb n="18"/>
名，終非第一。縱我歷生，盡其名辯，如何令是巾六結亂
名？」佛言：「如是六結不同。循顧本因，一巾所造。令其
雜亂，終不得成。則汝六根，亦復如是。畢竟同中，生
畢竟異也。」
聞經眾等罪消滅　（入儀）
興福禪師云：劫波羅天，則髑髏天、四天王太子奉如
來巾，斯承口訣，未睹經翻，豈敢專定？又長水云：巾
喻真性，結喻六根。逐綰而問，相由妄別。令知根本，根
本是一，妄結生六，無同異中，熾然生異，故一一綰，
皆名為結。迷心執境，無異成異。故下文云：元依一精
明，分成六和合，即斯義也。
 攬几拈巾為發揮，  廣長舌相轉璇璣。 
 根中解去心尤妙，  喻上看來語更微。 
 興佛以玄通佛意，  阿難示迹啟天機。 
 六窗杜絕獼猴睡，  笑倒雲山老衲衣。 
（加持首楞嚴心真言　（至）解結神咒
<other>第九、比明修解</other>
經云：佛告阿難：「汝必嫌此六結不成，願樂一
成，復云何得？」阿難言：「此結若存，是非鋒起，於中自
生。此結非彼，彼結非此。如來今日，若總解除。結若
不生，則無彼此。尚不明一，六云何成？」佛言：「六解
一亡，亦復如是。由汝無始心性狂亂，知見妄發。發
妄不息，勞見發塵，如勞目睛，則有狂花於湛精明。
無因亂起，一切世間，山河大地，生死涅槃，皆即狂勞，顛
倒花相。」阿難言：「此勞同結，云何解除？」如來以手，將
所結巾，偏掣其左，問阿難言：「如是解否？」「不也，世
尊。」旋復以手，偏牽右邊，又問阿難：「如是解否？」
「不也，世尊。」佛告阿難：「吾今以手，左右各牽，竟不能
解。汝設方便，云何解成？」阿難白佛言：「世尊，當於
結心，解即分散。」佛告阿難：「如是如是。若欲除結，
當於結心。阿難，我說佛法，從因生，非取世間和合粗
相。如來發明世出世法，知其本因，隨所緣出，如是
乃至恒沙界外，一滴之雨，亦知頭數。現前種種，松
直棘曲，鵠白烏玄，皆了元由。是故阿難，隨汝心中，
選擇六根。根結若除，塵相自滅。諸妄消亡，不真何
待？阿難，吾今問汝：此劫波羅巾六結現前，同時解
縈，得同除否？」「不也，世尊。是結本以次第綰生，今日
當須次第而解。六結同體，結不同時。則結解時，云
何同除？」佛言：「六根解除，亦復如是。此根初解，先得
人空。空性圓成，明法解脫。解脫法已，俱空不生，是名
菩薩從三摩地，得無生忍。」
聞經眾等罪消滅　（入儀）
興福禪師解云：金塵密透，掌現明鑒，雨滴恒沙，誠
為粗顯。松直棘曲，小大皆知，玄烏白鵠，色殊推
先，愛業彼無經說，此又標題。輒敘配陳，乃成
穿鑿，勸擇如文。且談巾解結，祇合敘述蟠舒，何得忽
敘雙因，標而不顯？如來昔敘因緣，密教未談，因始今詰
迷元結本，所以返述前念，舉現了彰，達本生元。
因標有無雙通二諦，意望興問，乘勢廣名。阿難且救喻
端，所以標而不顯。或梵文應足，初譯未全，於事恐
繁，且傳於理。前明消六，且遣同異之疑，併漸權方，
猶迷指理。今明此義，解釋冤讎，六類消亡，圓通證入。
吟偈
 於湛精明既不通，  狂花亂髮遍空中。 
 根塵互遣亡纖翳，  法喻重宣有異功。 
 左右各牽迷至理，  是非鋒起入煩籠。 
 結心解處俱分散，  焰焰金烏出海東。 
（加持首楞嚴心真言　（至）解結神咒
<other>第十、懺除冤業</other>
空花非有，病眼觀瞻。業果雖空，妄心繫綴。四
生六道，何莫由之？業有昇沉，理無彼此。應未明於
本覺，三毒熾然；既不出於妄源，七支繁茂。由此
生生妄想，汩沒愛河；世世仇讎，相為執對。蓋善惡
<pb n="19"/>
起之於心，昇沉始於七趣。且人趣者，尊卑貴賤，貧富賢
愚，紛擾萬端，不可具述。或為父母兄弟，夫婦男
女，臣佐僮僕，師資朋友，鄉黨眷屬，歷劫以來，乍離
乍合，倏忽會遇，執對無忘。所以為子孫者，或聰明
端正，愛極掌珠。俄至夭殤，痛摧肝膽。或兇頑悖
逆，奸盜不良，視父母如讎賊路人，未嘗從順。或臨
深涉險，危命喪身。論語云：一朝之忿忘其身，以及
其親，豈非惑歟？此皆宿業冤讎，故來相惱。凡夫不
覺，悲喜交併，枉受苦惱。又世間愚惑，被害甚多。投崖
赴火，墮樹臨坑，自縊自殺，畜傷鬼害，橫遭刀杖毒藥，枉
被憲章，非命而亡。儻非宿冤所對，何以及此？舉此數
端，餘悉可較。今於佛前，五輪投地，懇切求哀，解釋冤
讎，各生歡喜，圓明種智，同證菩提。
 一念初萌萬仞高，  含藏八識自堅牢。 
 豫且網內應難免，  地藏珠中豈可逃？ 
 六類紛紛俱繫綴，  四生浩浩共煎熬。 
 奢摩他體能端的，  彼此相忘入聖曹。 
（誦解冤結真言　至解百生冤結咒
（舉）佛頂萬行首楞嚴
次為宰官、使者、將帥、守令解冤釋結
弟子（某）等，與法界眾生，自從無始以至今生，雖悟
本心，示居三界，有大福業，祿位崇高，佩玉鳴珂，明經論
道，護持世界，燮理陰陽，佐國安邦，修身煉行。隱菩
薩相，現宰官身，端居廟堂之中，常依萬乘之主。禍倍眾
惡，樂兼萬人。常將堯舜之民，授以堯舜之道。和聲
浹洽，善政清嚴。德如偃草之風，政似炎天之澤。又乃
或為守令，或為將帥，或為使者，及一切官僚，悉皆如是。
其或姦胥設阱，未盡通知。雖匪容心，實非本意。妄有
冤枉，亦未可知。今日今時，願將懺悔。伏願解冤結菩
薩及海會聖賢，以大慈悲，受此虔懇。大眾各各彈指
說罪，願罪消滅。
宰官冤業罪消滅
唵。三多囉。佉多。娑婆訶。
次為軍伍、胥吏、獄訟解冤釋結
道場懺主（某），現前大眾，法界眾生，從無始來，至於
今日，未悟本心，輪迴三界。或在軍伍操戈武卒，役力
廂軍。春冬之衣賜何虧？早晚之錢糧具足。
藝能可較，名次遂昇，年德若高，摧排有序。所以尊貴
分異，等級階差。正意治身，盡心報國。若他仁慈相
尚，禮義相謙。在上如父，居下如兒，使役均平，差排
依次。中雖別戶，宛爾一家。和協安營，豈非宿分？
或者區分卒伍，頻責長行。杖楚而數目不知，驅逐而年
時不問。致有遷之外郡，投換他州。父母棄離，妻孥
隔絕。彼彼失所，無處安身。如此容心，寧無冤結？
又乃或為胥吏，授職有司，勸心郡縣，請受悉依於
國用，妻孥盡仰於官司。理當潔己奉公，曉文明事。或
為推吏，毋冤枉於平人。或掌貲財，勿侵欺於毫末。深
知因果，迴避憲章，終身無患，何莫由斯？其如曲法害
人，侮文擅事，唯謀贓濫，初不覺知，及乎殃罪赴身，
朝昏莫保。設使承寬襲慢，縱意施為，雖蒙現在之安寧，
難免當來之劇苦。惡因既積，冤恨結深，世世生生，無由
得免。
又乃或當獄訟，貴賤富貧，各安其分；尊卑長幼，
自守其倫。忠信孝慈，必臻餘慶。如有悖逆凌犯，獄訟
繁興。或巧詐文詞，妄誣他罪；或豪強恃勢，抑逼無辜。
故入人非，言不忤己。行財曲法，請托循私。苛彼
深刑，訐他陰密。徒知快意，豈識冤憎？如斯之類，豈可
具談？若不傾誠，如何懺洗？我等今當歸依解冤結菩薩
及海會聖賢，發露至誠，代為懺悔。普令清淨，彈指說
罪，願罪消滅。
胥吏冤業罪消滅
三世冤對罪消滅
次為商賈、醫術、巫卜解冤釋結
<pb n="20"/>
弟子（某，現前大眾，法界眾生，未悟本心，輪迴三
界。或為醫術，以神聖工巧為術，以慈悲喜捨為懷，抉擇
草木金石之藥材，療治風癆水氣之疾病，靈功廣大，
何所不堪？其或為人之不常，練術之有誤，損傷人
命，罔識病源。加彼不虞，增之疾苦。不能勿藥，
徒愛資金。因果歷然，冤讎深結。
又乃或為巫卜、妖孽之師，妄稱禍福，符書厭蠱，咒
咀毀傷。恐懼人心，自言審諦。或日月星辰之下，或
山林江海之中。逞彼妖邪，妄行咒禁。或因讎隙，枉
陷平人。重能奪彼命根，輕乃增他衰耗。致斯冤結，
累世無休。從生至生，不能逃逭。
又乃或為商賈，因謀厚利，共要珍財，跋涉江山。
同心協力，驅馳貨賂。遠向他方，親戚乖離。妻孥間
隔，各分異意。多積貨財，唯務欺瞞，故行侵剋。或
貪而自相謀殺，遠離良朋，圭角錙銖，私心獨用。
或興刀杖毒藥，或投峻嶺洪流，害彼命根，益我資利。
如斯萬狀，片舌奚談？若不傾誠，如何懺洗？我等今當
歸依解冤結菩薩及海會聖賢，發露至誠，普伸懺悔。
伏願冤家解釋，罪業消亡。此世來生，同圓種智。
彈指說罪，願罪消滅。
商賈、醫卜冤債罪消滅
次為師資、父母解冤釋結
弟子（某），合道場人，法界眾生，未悟本心，輪迴三界。
或為父母，或為師資。僧俗同然，冤親豈免？若乃頓捐
親愛，祝髮毀形，圓頂方袍，護持禁戒。尋師訪道，討論
尋經。潔己淨誠，決明大事。明悟有空性相，精通頓漸
偏圓，化度十方，拯提七趣，高超三界，永出塵寰，自利利
他，功德無量。儻或不循上中下座，我慢貢高，不
悟真乘，唯專業識，互相非斥，枉任鞭笞。妄廁僧
流，沮壞賢善，奔馳名利，貪冒色財。枉住伽藍，濫膺恭
敬。堅持一性，全無六和。廣造罪愆，深藏冤結。妄
情擾擾，忿意炎炎。從生至生，不可具述。
又乃或為父母，爰因有自，方生我家。宿契不投，何
緣聚會？若乃堅心愚惑，紊亂人倫。初無子息，義養他
兒，恩育愛憐，甚於親嫡。後因祈告，冀有親生。及乎
果副私心，便乃親疏懸隔，鞭笞毀辱，苦楚萬端。棄
擲無方，淪胥賤隸，或復其本性，無處安身，乞丐
從軍，莫知所止。豈得冤心不憤，惡業不酬？或復父
因喪偶，別娶妻孥。或母為孀居，改從他姓。緣
成匹配，繼有子孫，前婚之男女罹殃，妁爾之親疏
有間。父無剛斷，母有威嚴。因之流落他鄉，死之遺
骸道路。銜冤之切，世俗斯多。若不傾誠，如何解
脫？我等今當歸依解冤結菩薩及海會聖賢，願賜慈悲，
攝受懺悔。今冀冤家解釋，恨意蠲消。眾等志誠，
彈指說罪，願罪消滅。
師資冤業罪消滅
唵。三多羅。佉多。娑婆訶。
父母冤業罪消滅
唵。三多羅。佉多。娑婆訶。
次為男女、兄弟、眷屬解冤釋結
懺主弟子（某），現前大眾，六道有情，未悟本心，
輪迴三界。或為男女，稟形父母，恩德難酬。凱風
詩言母氏劬勞，蓼莪謳詠昊天罔極。深恩重德，塵
劫奚窮？常興孝敬之心，每運報酬之志。儻或心
生悖逆，意逐荒淫。朋狎兇愚，順從妻妾。反睛怒目，
惡逆無邊。不孝之愆，卒難可說。渾無侍奉，永絕傾
虔。國有常刑，議當併逐。慈親仁愛，結恨在心。如是
之人，世間何限？
又乃或為兄弟，情重天倫。兄友弟恭，則無患
矣！爾者各因成立，異姓同居，鬥亂家常，互興諍
訟，遂乃分居析業，共諍資財，嫉妒公論，傷殘
毀辱，忍發同根之念，遽興煮豆之冤。酥酪全無，鶺
鴒何在？永為讎隙，至死不休。喪彼人倫，弗知王
<pb n="21"/>
道。
又乃或為夫婦，宿緣諧偶，匹配方成。既曰夫妻，理
應和協。若或不能慈忍，琴瑟有乖，冤業多多，筆端
難記。又乃或為眷屬，孤舟洪渡，尚有宿因。氣味相
投，殆非率爾。何得情乖禮義，心起是非？纔聞眷戀
之深，或睹仇讎之大。爭容眼見，不許耳聞。或伺
便而速使死亡，或設機而故令陷溺。如斯之恨，爭可
消亡？故古人云：為至親之眷屬，作至極之冤家。若非
眷屬，不可報冤。具在前賢，豈可不信？若不傾誠，
無由懺洗。我等今日，至心歸依解冤結菩薩及海會聖
賢，願賜加威，攝受懺悔。俾令宿生今世，冤業消除。
眾等志誠，彈指說罪，願罪消滅。
男女冤業罪消滅
兄弟冤業罪消滅
夫婦冤業罪消滅
次為奴婢、盜賊解冤釋結
道場懺主（某），現前大眾，法界眾生，未悟本心，輪迴
三界。應當普為奴僕、盜賊，解六類冤。負力負財，今
為奴婢。宿冤業力，致處下流。富貴之家，要知所以。
若恩威共舉，則心服無虞。儻鞭撲驅馳，則便生
冤苦，以至寒暄飢渴，病苦疲勞，湯藥不時，飲食不
節。如此怨恨在心，寧不憤悱？或有既稱賤隸，欺罔
主人，偷竊資財，故違旨命，作諸過咎，忽致難
矜。以此長被毀呵，常遭鞭捶。緣斯冤恨，果報難忘。
又乃或為盜賊，偷他所有，宿習難忘。穿穴踰牆，詐
欺劫奪，毆殺物主，捍拒公文，或已陷狴牢，妄攀徒
黨。或既招情款，復怨他人，不悔自心，所作致令苛
在重刑。坐此因緣，豈無冤債？我等今日，至心歸依解
冤結菩薩及海會聖賢，咸願冤心解釋，恨意消亡。
眾等志誠，彈指說罪，願罪消滅。
奴婢、盜賊冤業罪消滅
六類冤業罪消滅
普懺罪菩薩摩訶薩
 大略區分十八般，  考窮元在一毫端。 
 廟堂豪傑須當勉，  草茵凡庸切好看。 
 妙理雖云超六度，  深冤宜在運三檀。 
 倘逢平等相忘處，  天上人間各自安。 
（誦阿閦滅罪咒　摧罪障咒
（普懺罪咒　解結真言
（迴向　下壇）

楞嚴解冤釋結道場儀文中

祝
大明萬萬年刊刻

<sarticle>楞嚴解冤釋結道場儀文卷下</sarticle>
<other></other>
大眾至誠心，同誦歎佛偈：
 一切諸導師，  普現於十方。 
 汝觀牟尼尊，  所作甚希奇。 
 佛身不在內，  亦不在於外。 
 神力故顯現，  導師法如是。 
（舉）解冤結菩薩摩訶薩
第三時號成就菩提，仍分十節：
一、警策大眾；二、讚禮聖賢；三、勸修三觀；四、述無
量心；五、依位漸修；六、忘心頓證；七、根塵解結；八、
事法供養；九、表祝迴向；十、禮別設散。
今且第一警策大眾。各請至誠，隨口應和。
 道場清淨眾，  各各當志心。 
 志心勤歸依，  志心勤禮拜， 
 大聖大慈悲，  解冤結菩薩。 
 菩薩大慈悲，  能滅生死苦； 
<pb n="22"/>
 菩薩大慈悲，  能解根塵縛。 
 發明真實慧，  三觀永澄明。 
 頓悟於本源，  漸修無量行。 
 六度皆圓滿，  超證寂滅門。 
 彼我悉相忘，  成就菩提道。 
 利益廣無邊，  普濟於一切。 
 今日已往去，  永不復退轉。 
（舉）信禮解冤結菩薩
 三回警策事無他，  意在人人會也麼？ 
 三觀澄明俱在我，  六根清淨悉同科。 
 根塵縛脫何思慮？  生死空花總是訛。 
 鏡上看來心自見，  何勞馳騁動干戈？ 
<other>第二、讚禮聖賢</other>
一心歸命禮，四心圓備，三觀澄明。智光常照於十
方，慈力普加於五濁。常於災劫，救人而神用無虧；每念
苦鄉，解結而佳名愈盛。本觀音之化現，為解結之
權宜。修羅之瞋恨皆消，帝釋之冤讎已息。掌中捧
出，座下歸依。漸修而展演，地位階差；頓悟而發揮，
心性無礙。六類解纏綿之業，三生除深重之冤。每
將般若之淵源，普施菩提之妙道。願垂哀憫，俯察凡庸，
今日今時，光臨法會，（和）受請供養。
 四心圓備喜圓成，  三觀澄明轉更精。 
 五濁界中乘一念，  十方境上度尋聲。 
 塵塵應現機緣熟，  處處光明路坦平。 
 地位階差皆展演，  返觀何處不崢嶸？ 
（加持禮拜真言　（至）召請真言
今當第三時中，讚禮上聖。各望至誠，一心
頭面禮。
至心歸命禮，內外推尋終不見，如人飲水自家
知；無生無滅沒遮欄，萬像森羅以為性，清淨法身毗
盧遮那佛。我今稱讚，願賜加威，普與有情，解冤釋結，
（和）願共諸眾生，一心頭面禮。
至心歸命禮，根塵無礙周沙界，相好端嚴亦復
然；自他受用廣無涯，平等普應皆圓滿，稽首報身盧舍那
佛。我今稱讚，願賜加威，普與有情，解冤釋結，（和）願共
諸眾生，一心頭面禮。
至心歸命禮，始從兜率陀天退，託蔭摩耶示降
生；明星現處悟靈機，樹下降魔興正法，三類化身釋
迦牟尼佛。我今稱讚，願賜加威，普與有情，解冤釋結，
（和）願共諸眾生，一心頭面禮。
至心歸命禮，四十八願利群品，行願莊嚴自己
身；所居世界淨無塵，水鳥樹林宣妙法，我等導師無量壽
尊佛。我今稱讚，願賜加威，普與有情，解冤釋結，（和）願
共諸眾生，一心頭面禮。
至心歸命禮，劫毗羅於三祇道，修成無量大
浮圖；我今稽首亦復然，無垢淨光常護念，大慈大悲
無垢淨光佛。我今稱讚，願賜加威，普與有情，解冤釋
結，（和）願共諸眾生，一心頭面禮。
至心歸命禮，十二大願皆圓滿，遊行諸國至莊
嚴；隨機應感化眾生，九橫三災俱解脫，大慈大悲藥師琉
璃光王佛。我今稱讚，願賜加威，普與有情，解冤釋結，
（和）願共諸眾生，一心頭面禮。
至心歸命禮，淨居天上宣真諦，指出金輪佛頂光；周
天無量眾星辰，稽首皈依求解脫，大慈大悲熾盛光王
佛。我今稱讚，願賜加威，普與有情，解冤釋結，（和）願共
諸眾生，一心頭面禮。
至心歸命禮，一切智中諸法界，七佛如來大祖師；摧
魔顯正救眾生，十種吉祥常覆護，大慈大悲文殊師利菩
薩。我今稱讚，願賜加威，普與有情，解冤釋結，（和）願共
諸眾生，一心頭面禮。
至心歸命禮，道場不動周沙界，普眼如何取次看；以
人以法共稱揚，一性圓融無障礙，大慈大悲普賢法王
菩薩。我今稱讚，願賜加威，普與有情，解冤釋結，（和）願
<pb n="23"/>
共諸眾生，一心頭面禮。
至心歸命禮，聞思修入三摩地，超越世間出世
間；耳聞圓照普莊嚴，堪忍界中為教體，大悲延壽觀
世音菩薩。我今稱讚，願賜加威，普與有情，解冤釋結，
（和）願共諸眾生，一心頭面禮。
至心歸命禮，精修念佛真三昧，無念之心不較多；淨
念相繼入圓通，都攝六根無選擇，大慈大悲大勢至菩薩。
我今稱讚，願賜加威，普與有情，解冤釋結，（和）願共諸眾
生，一心頭面禮。
至心歸命禮，百生冤結難除解，啟請如來大總
持，遏阿暗惡妙伽陀，無量有情皆解脫，大慈大悲普
光菩薩。我今稱讚，願賜加威，普與有情，解冤釋結，（和）
願共諸眾生，一心頭面禮。
至心歸命禮，海岸園林樓閣內，善財參問往南方；一
生成佛了無礙，華藏莊嚴俱圓滿，大慈大悲彌勒大菩
薩。我今稱讚，願賜加威，普與有情，解冤釋結，（和）願共
諸眾生，一心頭面禮。
至心歸命禮，迷悟始終常請問，本來成佛義昭
然；有無聚散總輪迴，示跡揚權顯圓覺，大慈大悲金剛藏
菩薩。我今稱讚，願賜加威，普與有情，解冤釋結，（和）願
共諸眾生，一心頭面禮。
至心歸命禮，四大寶珠親手執，十方世界化成空；大
圓鏡智亦騰光，諸幢王剎相涉入，大慈大悲虛空藏
菩薩。我今稱讚，願賜加威，普與有情，解冤釋結，（和）願
共諸眾生，一心頭面禮。
至心歸命禮，以智縛脫從心起，菩薩慈悲為解
除；三生六類悉消忘，天上人間稱自在，大慈大悲解冤結
菩薩。我今稱讚，願賜加威，普與有情，解冤釋結，（和）願
共諸眾生，一心頭面禮。
至心歸命禮，無人能債無人縛，妙真常性本堂
堂；行於日月大天前，無量神通尋不見，大慈大悲摩
利支天菩薩。我今稱讚，願賜加威，普與有情，解冤釋
結，（和）願共諸眾生，一心頭面禮。
至心歸命禮，一千二百常隨佛，天上人間化有
情；剎那示現遍塵沙，無漏果圓稱自在，應供福田大阿羅
漢。我今稱讚，願賜加威，普與有情，解冤釋結，（和）願共
諸眾生，一心頭面禮。
上來禮請第三時中諸佛菩薩，已沐雲臨道場。伏願
天眼遙見，慧耳遙聞，他心遙知，神通遙鑒，以大願力，起
無緣慈，憐憫有情，哀受我請，慈悲護念，降臨道場，證盟
此齋，周遍法界。願此善力廣大無邊，猶若虛空，具諸功
德。奉請已，一心歸命禮常住三寶。
蓮花捧足降臨來
 再三讚禮盡按誠，  未復慇勤事鼎精。 
 自己靈光常不昧，  何勞諸聖愈佳名。 
 菩薩妙道從即入，  彼我圓融患不成。 
 展事投誠君薦取，  除根伐樹勿入情。 
南無解冤結菩薩
迴向無上佛菩提　（四聲）
第三時陞座　（加持字母陀羅尼　（經題）
<other>三觀修行</other>
 三段因緣二已周，  常觀寂寂好參求。 
 忘心頓證淵源理，  直下承當便轉頭。 
且三觀修行者，即奢摩他。三摩鉢提，禪那是也。
初謂之泯相澄神。觀乃奢摩他之異名。意謂一切世
間種種萬法，本自寂靜，不滅不生。但為眾生無量劫來，
一念心動，業轉現興。境界崢嶸，內緣奢擾，弗能
制止。似水涓涓，如燈焰焰。內為見聞覺知之袞袞，外
隨地水火風之紛紛。故我世尊，特開定門以止之，俾其
有所證入。且梵語奢摩他，此云之止，亦謂之靜，蓋生
死根源於剎那間，未嘗暫止。若不修奢摩他，無上佛
果菩提，云何證入？今此解冤結道場，亦將以清淨寂
滅身心，以為其本。則六類冤債，不言而亡。故凡欲修
<pb n="24"/>
行，必須薰習奢摩他，以為其本。第二身心既靜，翛然更
無一毫一毛，一機一境，一言一句，而為障礙。灑灑落
落，猶若虛空，平等寂靜，必須更與三摩鉢提，俾其靜
中發慧，化導群生。對境遇緣，現身現土。說法若雲
若雨，庶其拔楔抽釘；利生如塵如沙，普與解粘去縛。
令自他而清淨，祈彼我以逍遙。故圭峰禪師謂之
超幻銷塵觀，妙在斯矣！若純是止，即頑礙無知，與
土木瓦礫以無殊；若純是觀，則掉舉而弗靜，必先
以奢摩他而自定，後須以三摩鉢提以持之。兩法相
資，一心澄靜。方可動中有靜，靜中有動。動靜如一，非
從外來。儘是心花發光，盡是智鑒洞徹。無量惡習，無
量冤債，自然消殞。自古及今，三世諸佛，六代祖師，全
以此道，消磨萬法，廓徹根源。破的破玄，超宗越
格。初無異念，全露法身。即此止觀二法，何其妙
焉？即其如是，止相寂靜，觀心湛然，兩法未忘，猶為障
礙。是故第三更開禪那一觀，令其掃蹤滅跡，淨盡無餘。
若妙若玄，一時蕩滌。亦不見奢摩他之止相，亦不見三
摩鉢提之觀心。運用如如，卷舒寂寂。無邊無表，絕
毫絕釐。透色透聲，蓋天蓋地。照亦不立，遇緣即宗。
坐斷報化佛頭，顯出自家妙用。無邊法門，一時露現；無
邊行海，一時周圓；無邊諸佛，一時普瞻；無邊罪業，一
時消散；無邊冤債，一時蕩盡；無邊教法，一時遍通；無邊
眾生，一時度盡。見聞知覺，尚猶為幻。為化地水火
風，爭得有相有形。六類消亡，十方清淨，即第三
禪那觀也。且梵語禪那，此云靜慮。靜即清淨，慮即念
心。一念不介懷，萬法悉皆滅。故圭峰謂之絕待靈
心觀。亙古亙今，無生無滅。孤標獨立，卓爾現前。成
佛妙門，盡於此矣。今日道場，若能修此三心，則何慮冤
結而不解？
 解結除冤樂有餘，  勤修觀行為祛除。 
 靈編舉處分三種，  正眼看來本一如。 
 句裏藏機須薦取，  定中發慧自相隨。 
 到頭展縮皆由我，  在則人兮亡則書。 
（加持菩薩解冤結咒　（至）六字最上心真言
<other>第四、四無量心</other>
如來之心，一切處寂滅；如來之行，一切處圓成。徹
見根源，窮極本末。無纖毫以為礙，豈微塵以介懷？自
古自今，無生無滅。寂然不動，普應群機；湛爾無私，
該羅萬有。普使一切眾生，得大寂滅，得大自在，得大解
脫，到大休大歇之地，無不圓融，無不清淨，何嘗有其
四種耶？然而勸化門庭，隨世流布，皆是慈悲方便，落草
商量。所以分乎四種，以為一切眾生歸投之道路。信
向之門庭，俾令解結除冤，出纏離縛。庶使塵塵適
悅，彼彼歡從。透脫根塵，超越生死，無所障蔽，悉悟本
源。盡去來今，無窮無盡。慈無量心者，慈能與樂平等，
普施一切眾生。假使無量楚毒之所相加，我以慈心，兩
無相礙。冤憎無由而結，毒害豈可而增？能摧樹下魔
軍，欲示宅中寶藏。古人云：彼以毒來，我以慈受。且毒
無自性，激之則狂，但是萬苦千殃，無邊楚毒，惡聲惡罵，
毒念毒心，種種凌夷，彼彼相害，但祇迴光返照，一
切勿與較量。識破後不成冤，坐斷後皆無念，豈止息他
人之蠱毒？亦顯自己之德能，方名為有力量大人，始
是出塵之方便。<bf>《老子》</bf>云：以德報德，以德報冤，斯
之謂也。<bf>《維摩經》</bf>云：慈心是道場，我等眾生故。今日
道場解冤釋結，第一須以慈無量心，以為其本。悲無量
心者，悲能拔苦，捐軀捨命，普應十方。拔苦除危，悉
該萬有。忍諸疲苦，廣運哀憐。見諸眾生，沉淪苦
海，如己之溺也。或便獎提，或為代受。遍空遍界，靡有
孑遺。自本自根，悉皆提拔。如<bf>《觀世音菩薩大悲心
經》</bf>云：我若向刀山，刀山自摧折；我若向火湯，火湯
自枯竭；我若向地獄，地獄自消滅；我若向餓鬼，餓鬼自
飽滿；我若向修羅，惡心自調伏；我若向畜生，自得大智
慧。大地世界，無有如芥子許，不是菩薩捨身命處，普為
<pb n="25"/>
眾生故。<bf>《淨名經》</bf>云：悲是道場，忍疲苦故。肇
法師云：見苦必赴，不避湯炭，是悲行也。孔子云：有殺
身以成仁，無求生以害人。今日道場，若僧若俗，若男若
女，聞如是言，發大悲心，唏顏慕藺。自古及今，諸佛菩
薩如此大悲，所有冤結，從何而起？是故第二須發悲
無量心，以為修行之本。喜無量心者，廓徹根源，身心適
悅，安樂自在，永出苦源。一切聖賢，無量海會，諸佛如
來，及大地一切眾生，若聖若凡，悉與我身，同體平等。
故<bf>《華嚴經》</bf>云：如來初成正覺，歎云：我今普見一切
眾生具有如來智慧德相，悉皆成佛。既其如是喜無量
心，遍通平等。<bf>《維摩經》</bf>云：喜是道場，悅法樂故。以
此法樂，樂彼同悅。是喜行也。且以一切眾生，無量
劫來，無明煩惱，於諸世間，妄生執著。分彼分此，指自
指他，不能內融，故多外擾。所以發業潤生，妄自分疏。
間隔有異，深造惡業。種種取捨，縱任六根。不覺不
知，無由透脫。今日今時，若欲解結除冤，第三須發喜
無量心，以為其本。捨無量心者，冤親平等，內外寂然。
斷諸憎愛，不生執著。於不苦不樂者，起離癡想；於有苦
者，起離瞋想；於有樂者，起離貪想。一心虛寂，三毒清
涼。心性如如，智慧明顯。故東坡云：一切眾生，由於愛
境，造種種業，輪迴六道，受諸生死，至千萬劫。本所從
來，唯有一愛，更無他病。佛大醫王，應病與藥。唯有一
捨，更無他藥。常以此藥，而治此病。如水救火，應手便
滅。今此大捨無量清淨心，何嘗異此？然大地世
界，一切眾生，擾擾攘攘，不知所向。徒自於外，袞袞
徒勞，終無所得。但能審諦東坡之言，汲汲遑遑，切力
行之，極有法藥。至簡至易，何其妙哉？<bf>《維摩經》</bf>云：捨
是道場，憎愛斷故。合道場人，儻能如是行持，自然流入
娑婆苦海，豈待加功用行，然後為得哉？
 清淨慈悲喜捨心，  無窮無盡去來今。 
 慈同彌勒源流遠，  悲若觀音行願深。 
 定慧圓明須適悅，  冤親平等任昇沉。 
 希顏慕藺勤精進，  佇看優遊功德林。 
（加持佛頂無能勝陀羅尼）
<other>第五、依位漸修</other>
法本無修，道安可證？奚有五位六位之差別，寧分
十住十信之階梯？豈共千聖同躔？不與萬法為侶。
灼然契悟，不假修成。亡地位之紛紛，絕漸次之袞袞。
六度萬行，則體中成就；三明八解脫，則性上圓融。
反於己求，無勞外爍。實無菩薩，安有如來？絕相絕名，
無取無證。華嚴圓覺，一一如然。無礙圓融，清淨寂滅。
故<bf>《圓覺》</bf>云：圓覺自性，非性性有。循諸性起，無取無
證。於實相中，實無菩薩及諸眾生。何以故？菩薩眾
生，皆是幻化。幻化滅故，無取證者。譬如眼根，不自見
眼。性自平等，無平等者。眾生迷倒，未能除滅。一切
幻化，於滅未滅。妄功用中，便顯差別。若得如來，寂滅
隨順，實無寂滅，及寂滅者。以此而觀，菩薩眾生，既同
幻化，皆無實有。蓋為一切眾生，不悟本源，徒分妄見。
性覺一起，強名斯生。三四四三，互相涉入。既有眾生
之顛倒，寧無世界之崢嶸？性妄見生，空花眩目。於無
住本，建立萬緣。執之不移，隨之輪轉。如此則一期
妄法成就，三世因果難逃。有無從此而生，長短由斯
而立，善惡因之而擾擾，前後緣之以紛紛。
竟不能還源，寧知於返本？遂於此處，建立地位、漸
次之殊，分列賢聖、信果之異。且第一信位者，即十
信菩薩。本具足凡夫，聞法覺悟。遇善知識，切磋琢磨，
悟淨覺心，永絕勞慮。勞慮永絕，法界圓明。淨解存
心，為自障礙，弗能前進，猶處暗中，清淨覺心，不得自
在。故<bf>《圓覺經》</bf>云：此名凡夫，隨順覺性。第二賢位者，
即三賢菩薩。三十位因人，見解雖亡，見覺猶在。前
位礙心已滅，此位能覺尚存。俱是識性沉沉，卒難脫落
法相。所謂雖則雙印二空，猶存少物，必資劃刷，方得玲
瓏。若有所拘，則為非住。故<bf>《圓覺》</bf>云：此名菩薩未
<pb n="26"/>
入地者，隨順覺性。第三聖位者，即十地菩薩，淨解雖
亡，能礙亦滅。十信之識心已破，三賢之見覺俱亡。
一心真見道現前，三心相見道成立。圓明歡喜，具足法
雲。賢位已遙，佛地將顯。能照所照，寂滅無礙。
無礙精進，三無數劫欲圖，四無量心已具，亦不住於
教。孤標獨立，確爾圓成。世出世間，一切清淨。雖則
如是，猶滯纖毫。無明未祛，藏識未轉，佛地障礙。倘在
四事，妄法猶拘。雖曰畢功，尚有事在。故<bf>《圓覺》</bf>云：此
名菩薩已入地者，隨順覺性。第四果位者，即佛位也。
最後無明已斷，三無數劫，功行已圓，覺道具成。種智清
淨，心中無障。無礙境上，自在自由。冬去春來，障盡
圓滿。故<bf>《圓覺》</bf>云：一切障礙，即究竟覺。得念
失念，無非解脫；成法破法，皆名涅槃。智慧愚癡，通為
般若；菩薩外道，所成就法，同是菩提；無明真如，無異
境界，諸戒定慧及淫怒癡，俱是梵行。眾生國土，同一法
性；地獄天堂，皆為淨土。有性無性，齊成佛道。一切煩
惱，畢竟解脫。法界海會，照了諸相，猶如虛空。此
名如來隨順覺性。合道場人，應知此四種法門，盡去
來今一切諸佛如來超凡入聖之鴻漸。<bf>《楞嚴經》</bf>云：
過去諸如來，斯門已成就；現在諸菩薩，令各入圓明。未
來修學者，當依如是法。我亦從中證，非唯觀世音。以
此而觀，前聖後聖，外此而得道得果者，無有是處。今日
今時，更能於此一言之下，心地開通，離苦除災，解冤
釋結，漸漸增進，證大菩提，具大相好，何其妙哉？
 粗中之細細中粗，  萬行因花次第敷。 
 每以三賢為入劫，  常將十信作凡夫。 
 看來位位成前後，  悟去塵塵絕有無。 
 更道忘心便頓證，  等觀元是一毗盧。 
（加持菩薩能令冤家為害不成真言）
<other>第六、忘心頓證</other>
綿綿密密，從來不動一毫毛；寂寂堂堂，宛爾渾無一
點翳。豈同行布，劫數紛紛；無滯圓融，法門疊疊。
雖云不墮諸數，何妨普應群機？鑄聖陶凡，超宗越
格。如空中鳥蹤，跡跡皆空；猶谷內傳聲，聲聲絕響。
毋容擬議，豈用分疏？頓證身心，語言併卻，咽喉
唇吻，何籍劬勞？肯綮修證，奚須勇猛精進行持？
郢人堊鏝，而徒自依稀；輪匠斲輪，而俱為彷彿。爭
知此道，炳煥靈明。大力量人，方能擔荷。祖師以為末
後句，如來以為最初因。但能覿面承當，勿使當場蹉過。
<bf>《圓覺經》</bf>云：善男子，但諸菩薩及末世眾生，居一切時，
不起妄念。於諸妄心亦不息滅。住妄想境，不加了知。
於無了知，不辨真實。此一節經，真顯妄心頓證之淵奧。
且不起妄念，則無妄心。根本既無，枝葉何在？復如
何加於息滅？復如何加於了知？但能掃蕩情塵，自然處
處澄現。古人云：處處真，處處真，塵塵儘是本來人。
若如是修行，則忘心頓證，灼然明矣。合道場人，今日今
時，諦審諦思，速求開悟。入聖超凡，解冤釋結。以盡度
生之方便，窮通諸佛之法門。如此行持，何患冤家
而便結？
 忘心頓證豈相淹？  不在多多為解粘。 
 圓覺妙門真簡要，  楞嚴大定絕廉纖。 
 慈風扇處三根普，  法雨傾時四海霑。 
 三世如來關捩子，  為君拈出莫勞謙。 
（加持無盡降伏冤家真言　（（止）　下位登壇解結）
<other>第七、根塵解結　（經題）</other>
三時舉范，已見周圓；六類冤讎，必須解結。方信
道場輪迴苦趣，不是他人清淨法身，更非別物。百千
諸佛，豈離行藏？萬億眾生，全歸方寸。發菩提心，則畢
竟寂滅；三心五誓，則切切行持。悟如來設教之因由，
了菩薩化現之儀相。廣陳冤債，彼我一一消亡；勉
厲精修，生佛心心平等。舉首楞嚴之妙典，拈興福疏之
玄猷。敘十八種冤，盡三千界業空假中之法門，詳
練靜幻寂之觀行。精通四無量心，六波羅蜜；漸修
<pb n="27"/>
五位六位，頓忘前心後心。能事云周，靈根穎脫。如
此悉皆了畢，奚須展演周知？實際門中一點無，事相
之中安可捨？須憑解結，以盡虔誠。各各翹勤，佛前懺
悔。敢煩大眾，相伴檀那。胡跪投誠，頭頭解結。同誦
解百生冤結神咒，共持解冤結菩薩佳名。注想傾心，解
冤釋結。
（舉）解冤結菩薩　（四聲）
佈施般若波羅蜜以解負財之結儀當演　（經題）
<bf>《大佛頂首楞嚴經》</bf>
（負財之冤，一僧解釋。後俱照此舉，改六波羅蜜並六負名。）
第一、修行佈施般若波羅蜜多，以解負財冤家之結。
且世間之財，亦能成人，亦能害人。貪之成業，橫逆招
殃。不能退步自看，祇顧前程快利，取之無義，恣意
傷廉，惱自惱他，寧無冤結，以至興兵劫奪？而穴竅謀
貪，侵剋眾人，致傷性命。因之而義斷，以之而親
離。種種過愆，卒說難盡。皆由不知佈施，果報無
量無邊。內身尚乃能損，外物何曾可必？今日今時，
稽首歸依解冤結菩薩，修行佈施般若波羅蜜多，以解負
財冤家之結。故<bf>《華嚴經》</bf>云：有十種清淨施，所謂平等
清淨施，不簡眾生故；隨意施，滿其所願故；不亂施，
令得利益故；隨宜施，則知上中下故；不住施，不求果
報故；開捨施，心不戀著故；一切施，究竟清淨故；迴向
菩提施，遠離有為無為故；教化眾生施，道場不捨故；
三輪清淨施，於施者受者以及施物，正念觀察，如虛
空故。合道場人，各各明悟十種清淨佈施般若波羅蜜
多，負財冤家，悉皆消滅矣。
（眾誦）解百生冤結咒
唵。諾賀諾賀。薩嚩訥瑟吒。鉢羅訥瑟吒。怛
羅喃。娑婆訶。
（舉）負財冤家罪消滅
第二、修行持戒般若波羅蜜多，以解負命冤家之結。
一切眾生，保命畏死。誤傷猶冤，故殺可知。於他不可
傷，恕己堪為喻。且連持色心，人人保護，物物愛憐，皆
欲盡其天年，總要全其性理。勿殺勿行杖，蓮花生
沸湯。如其恣口腹之資，遂乃傷其性命。以至爭財
競利，恃勢誇豪，炫識矜能，邀功就位。或為求
其所有，由此斷其命根。唯務己強，不知他怨。結如
是業，爭可消亡？世世生生，永無迴避。皆由不知持
戒清淨般若波羅蜜多，所以故多殺生害命。有此冤債，
今日今時，稽首歸依解冤結菩薩，海會諸聖賢，修行持戒
般若波羅蜜多，以解負命冤家之結。故<bf>《華嚴經》</bf>云：
菩薩有十種清淨戒。所謂身戒，則護身三惡故；語戒，
則離語四過故；心戒，永離貪瞋邪見故；不破一切學
處戒，則於一切人天中作尊重故；守護菩薩心戒，不
樂小乘故；守護如來所制戒，於微細眾生大怖畏故；隱密
護持戒，則能善拔犯戒眾生故；不作一切惡戒，誓修一切
善法故；遠離一切有見戒，於戒無著故；守護一切眾生
戒，發起大悲心故。合道場人，各各明悟十種清淨持
戒般若波羅蜜多，則負命冤家，悉皆消滅矣。
（誦百生冤結咒）
（舉）負命冤家罪消滅
第三、修行忍辱般若波羅蜜多，以解負心冤家之
結。鑄聖陶凡，以心為主；出生入死，以心為根。行住坐
臥，總在其中；生滅去來，何嘗離此？如握弩機之的，
當不可差忒於毫釐。一心定而萬物斯歸，一心靜而群
情可測，一心悟而無量法門顯現，一心泯而無量苦海平
沉。審之，令一切處無欺；諦之，令一切時清淨。倘能
如是，冤業何生？皆由不自忖量，所以有其冤業。朋友
不以其信，君臣不以其忠，父母不念生成，天地奚知覆
載？恣其妄想，豈悟真乘？負心冤家，何時可免？蓋
為無量劫來，不遇善友，不修忍辱波羅蜜多，於自他身，
結負心之冤業。今日今時，稽首歸依解冤結菩薩及海會
聖賢，修行忍辱波羅蜜多，願負心冤家，悉皆解脫。故
<pb n="28"/>
<bf>《華嚴經》</bf>云：菩薩有十種清淨忍。所謂安受毀辱
忍，護諸眾生故；安受刀杖忍，善護自他故；不生恚害忍，
其心不動故；不責卑賤忍，為上能寬故；有歸咸救忍，捨
自身命故；遠離我慢忍，不輕末學故；殘毀不瞋忍，觀
察如幻故；有犯無報忍，不見自他故；不墮煩惱忍，離
諸境界故；隨順菩薩真實智，知一切法無生忍，不由自
他，入一切智境界故。合道場人，各各明悟十種清淨忍
辱般若波羅蜜多，則負心冤家，悉皆消滅矣。
（誦百生冤結咒）
（舉）負心冤家罪消滅
第四、修行精進般若波羅蜜多，以解負力冤家之結。
自己不勝，他人有助。施工運力，贊佐維持。於己事未
明之處，方便拈題；向涉世難危之中，善加開濟。種種恩
力，誰能免焉？以至飲食衣服，不忖其來。坐臥經
行，寧知所自？或眾人致力，自己邀功，或萬類
勞形，我身受賜，未能追報，冤業難逃，以至無量無邊，
不可具述。皆由不行精進，懶惰懈怠，睡眠放逸，所以
至茲負力冤業。今日今時，稽首歸依解冤結菩薩及
海會聖賢，修行精進般若波羅蜜多，以解負力冤家之
結。故<bf>《華嚴經》</bf>云：菩薩有十種清淨精進。所
謂身精進，承事供養，不退轉故；語精進，則隨所聞
法，廣為他說，讚佛功德，無疲倦故；意精進，善能出
入慈悲喜捨、禪定解脫及諸三昧，無休息故；正直心
精進，無誑無諂，無詐無偽，一切勤修，無退轉故；增
勝心精進，志常起求上上智慧，願具一切白淨法故；不唐
捐精進，攝取佈施戒忍，多聞及不放逸，乃至菩提無中
息故；摧伏一切魔軍精進，悉能除滅貪、瞋、恚、愚、
癡、邪見、一切煩惱諸纏蓋故；成滿智慧光明精進，有所
施為，悉善觀察，咸使究竟，不令後悔故；無去無來精
進，得如是智，入法界門，身語及心，皆悉平等，了相
非相，無所著故；成就法光精進，則超過諸地，得佛灌頂，
以無漏身，具足如是普賢事故。合道場人，各各明悟如
是十種清淨精進般若波羅蜜多，則負力冤家，悉皆消滅
矣。
（誦百生冤結咒）
（舉）負力冤家罪消滅
第五、修行禪定般若波羅蜜多，以解負鞭撻冤家之
結。撲作教刑，義不可捨。策令增進，永出苦源。此乃
三教聖人治世治家、治心治性善巧之方便也。其或
行之不當理，用之頗傷情，寧知罪宜從輕？每恨苦之
不毒，徹骨徹髓，略無少舒。枉加於人，橫罹於世。曾無
寬恕，但逞威嚴。以悟己情，不知他怨。血肉之屬，
蠢爾皆同。楚毒既深，冤讎暗積。又或為人寒賤，種
族卑微，無勢無威，無依無託，雖乃遍身有口，求訴無門。
六道輪迴，如何可免？皆由無量劫來，不聞正法，徒肆妄
情，弗知禪定法門，不能自定。心術靡正，所以恣行惡
毒。今日今時，稽首歸依解冤結菩薩及海會聖賢，願
修禪定般若波羅蜜多，以解負鞭撻冤家之結。故<bf>《華
嚴經》</bf>云：菩薩有十種清淨禪。所謂常樂出家禪，捨一切
所有故；得真善友禪，示教正道故；住阿闌若忍風雨
等禪，離我我所故；離憒鬧眾生禪，常樂寂靜故；心業調
柔禪，守護諸根故；心智寂滅禪，一切音聲諸禪定刺不
能亂故；學道方便禪，觀察一切皆現證故；離於未
著禪，不捨欲界故；發起通明禪，知一切眾生根性故；
自在遊戲禪，入佛三昧知無我故。合道場人，各各明悟
如是十種清淨禪定般若波羅蜜多，則負鞭撻冤家，悉
皆消滅矣。
（誦百生冤結咒）
（舉）負鞭撻冤家罪消滅
第六、修行智慧般若波羅蜜多，以解負呵罵冤家
之結。一切語言，貴有和順。儒書言：度乃曰口。
佛教言：護口如瓶。語言微粗，人猶有怨。何況非法
詬罵，故意瞋呵，訐露人家，譏毀先祖。或乃言人之
<pb n="29"/>
不善，弗顧賢愚，洶湧他心，俾其離間。舉揚由致，
檢責根源。祇顧其前，不知其後。冤讎廣積，不覺不知。
今日今時，稽首歸依解冤結菩薩及海會聖賢，修行智慧
般若波羅蜜多，以解負呵罵冤家之結。故<bf>《華嚴經》</bf>云：
菩薩有十種清淨慧。所謂知一切因慧，不壞因果故；知
一切緣慧，不違和合故；知不斷不常慧，了達緣起皆
如實故；拔一切見慧，於眾生相無取捨故；觀一切眾
生心行慧，了知如幻故；廣大辯才慧，分別諸法問答無礙
故；一切諸魔外道、聲聞、緣覺所不能知慧，深入如來
一切智故；見一切佛微妙法身、見一切眾生本性清
淨、見一切法皆悉寂滅、見一切剎同於虛空慧，知一切相
皆無礙故；一切總持辯才方便波羅蜜慧，令得一切最勝
智故；一念相應金剛智、了知一切法平等慧，得一切法最
尊智故。合道場人，各各明悟如是十種清淨智慧般若波
羅蜜多，則負呵罵冤家，悉皆消滅矣。
（誦百生冤結咒）
（舉）負呵罵冤家罪消滅
（舉）解冤結菩薩　普懺悔菩薩
 六度修行為對治，  直須精進勿遲疑。 
 根塵深結知何日？  彼我相忘在此時。 
 菩薩已蒙垂愍念，  眾生更在力行持。 
 等將法界俱迴向，  是處歡悰也大奇。 
（加持拔濟一切眾生真言）
<other>第八、事法供養</other>
沙門（某），敬白清淨和合大眾：上來三時仰告，多種
宣揚，能事云周，勝緣已畢。悟心見性，三生之彼我相
忘；解結除冤，六類之自他無礙。香花羅列，漸漸凋
疏；燈燭瑩煌，看看披靡。將陳末後之供，豈怠最初
之心？純陀之供獻翹勤，香積之敷陳廣大。重將密
語，以罄丹衷；梵唄揄揚，再舒虔斂。伏願一炷氤氳，
十方普遍，不異雪山牛首，願如象藏龍宮，更陳萬行
之因花，永絕十身之果德。銀釭焰焰，光輝大夜之
昏衢；仙果芬芬，永茂深根之固蒂。更以銀河之水，無殊
性海之泉。蘋藻交修，廣陳供養。鉢和羅中，人人
飽足；曼拏羅上，處處圓成。功德無邊，因緣浩大。伏願
諸佛菩薩，上天下地一切靈神，不以鮮微，願垂攝受。以
盡凡情之勤腆，永諧佛道之圓明。世出世間，功德圓滿。
 妙供敷陳理事兼，  沉檀鼻觀悟香嚴。 
 銀碗祖焰神光續，  金色優曇古佛拈。 
 性水碧波澄海印，  蘋婆丹果味甘甜。 
 慇勤持獻牟尼座，  沙界均蒙雨露霑。 
（加持五供養真言）
<other>第九、行香表懺</other>
<other>第十、禮別聖賢</other>
上來通晝通宵，一期勝善，以沐完周。伏願諸佛
菩薩、海會聖賢，以垂降格之慈，必賜休祥之慶。六
類盡承消滅，一心爭不清涼？戀慕之深，劫石消而難
捨；矜憐之甚，滄海竭而奚休？真身雖絕於去來，凡意未
忘於阻隔。聊伸禮別，以盡傾虔。更祈在會僧俗
真流，勿生懈怠之心。休縱瓓珊之意，此乃收因結果，末
後慇勤。通宵已荷於恭虔，少刻毋令於闕悟。眾等
各各至誠，起立禮辭眾聖。當禮別時，和禮別聖賢。
誠心禮別，上來所請，此法會中清淨法身毗盧遮
那佛、圓滿報身盧舍那佛、三類化身釋迦牟尼佛，願
我等所求如意。伏願來時降福，去後留恩，圓滿齋主願
心，成就無邊種智。
誠心禮別，上來所請，此法會中我等導師無量壽
尊佛、藥師琉璃光王佛、無垢淨光佛、金輪熾盛光
王佛，願我等所求如意。伏願來時降福，去後留恩，圓滿
齋主願心，成就無邊種智。
誠心禮別，上來所請，此法會中文殊師利菩薩、普賢
法王菩薩、大悲觀世音菩薩、大勢至菩薩、解冤結菩薩、
摩利支天菩薩、彌勒菩薩、天上人間諸大阿羅漢、開
<pb n="30"/>
壇所請賓頭盧大德尊者，願我等所求如意。伏願來時
降福，去後留恩。圓滿齋主願心，成就無邊種
智。
晝夜精勤廣建修，收因結果欲云休。
 聖人豈離方洲部？  凡輩徒嗟風馬牛。 
 既沐光臨深有賴，  更祈再會遽無由？ 
 誰知一月千江水，  無去無來處處周。 
（加持送鬼神真言金剛界真言

楞嚴解冤釋結道場儀文下卷終
祝
大明萬萬年刊刻

<ps><bz>〔附錄一〕</bz></ps>
誠心禮別，上來所請，此法會中浩浩天京上聖、上元一品賜
福天官、三清上聖十極高真、昊天至尊玉皇上帝、南極勾陳天皇
上帝、北極紫微星皇大帝、三十三天諸天上帝、五方五老星君、十
一大曜星君、二十八宿星君、十二宮辰星君、合△所屬本命星君、
遍天星宿、列漢高真。願我等所求如意。伏願來時賜福，去後留
恩。圓滿△△願心，成就無邊智。
誠心禮別，上來所請，此法會中冥冥地府王官、中元二品赦
罪地官，東嶽天齊大生仁聖帝、四岳四天聖帝、北陰酆都大帝、冥
府十殿大王、六曹判官、無鞅聖眾，願我等所求如意。伏願來時
賜福，去後留恩。圓滿△△願心，成就無邊智。
誠心禮別，上來所請，此法會中滔滔水國龍君、下元三品解
厄水官、水府扶桑大帝、大川四瀆源王、九江四海龍王、溪潭洞源
真宰、十二溪真、五湖大帝、雷公電母、風伯雨師、蓬萊三島、浪苑
仙鄉、水司界內一切部眾，願我等所求如意。伏願來時賜福，去
後留恩。圓滿△△願心，成就無邊智。
誠心禮別，上來所請，此法會中烈烈陽元真宰、當年太歲至
德尊神、本主聖號當處土地、裡域都官之神、十二支幹禁忌等神、
三界功曹、四直等神、陽元諸廟祀典神祇、主道場神、金剛龍梵，
願我等所求如意。伏願來時賜福，去後留恩。圓滿△△願心，成
就無邊智。

<sarticle>楞嚴解冤釋結道場儀提綱</sarticle>
<other></other>
（舉）人天同聽梵音聲
梵音聲菩薩摩訶薩
 梵音初震一聲雷，  無限人天眼豁開。 
 怪得香風拂庭戶，  龍天圍繞世尊來。 
伏聞龍宮奧典，海藏靈文，摩騰遠邁於西乾，竺法流
傳於東土。出三壇之烈焰，破萬種之迷心。慈風開優鉢
之花，法雨灑貝多之葉。一句云何於此經，究竟眾生到
彼岸。面位仁師，云何請舉？
上來作梵功德，先伸迴向。　（任意白佛）
（舉）南無<bf>《大佛頂首楞嚴經》</bf>　楞嚴海會佛菩薩
解冤結菩薩摩訶薩
壇前教誡儀當演　<bf>《大佛頂首楞嚴經》</bf>
 稽首釋迦大慈父，  楞嚴海會眾聖賢。 
 今時教誡演鴻儀，  望賜慈悲密加護。 
比丘（某），稽首和南，敬白清淨大眾：今此楞嚴解結
道場，四案陞猊，初陳教誡。道場法則，豎立壇儀。
望聖意以昭彰，整凡心而懈怠。此齋之設，非小補
哉！種種祈福禳災，一一並皆崇奉。是吉是凶宜可設，
若葷若酒戒之哉。隨喜見聞，薰成種智。仁師敷教，
大眾樂聞。
解冤結菩薩
 貪愛冤心識是誰？  瞿曇直截為拈提。 
 昏昏自蔽無休日，  往往難逃不盡時。 
 衣裹靈珠貧自苦，  宅埋寶藏轉成癡。 
 悲心特與揮標指，  月在長天水在池。 
道場次序儀宣演　（經題
<pb n="31"/>
整肅壇場，可以擠排供具；著新淨衣，方乃秉燭焚
香。請六和之緇流，懺六根之冤債。各宜精進，須
要至誠。曰始曰終，盡善盡美。師為稱揚，眾皆隨喜。
吟偈
解冤結菩薩
 香飄一線入伽藍，  接足慇勤覓指南。 
 賓主序分容剎海，  君臣道合仰優曇。 
 龍蟠虎踞安禪定，  象往獅來作對談。 
 一大因緣殊勝事，  前三三與後三三。 
道場合用儀當演　（經題）
紗羅彩帛，具丈八之餘長；綰疊花巾，解六根之冤
債。永脫三生業，蠲除累劫讎。一段因緣，請師布露。
 本自元常一主翁，  情生償債走西東。 
 阿難遭問心隨境，  大覺垂慈業已空。 
 綰疊六成埋有相，  掣開三世了真容。 
 佛前佛後沉冤類，  跳出龍門一點紅。 
安置尊像儀當演　（和）<bf>《大佛頂首楞嚴經》</bf>
僧居俗舍安尊像，四智三身淨宇宮。房置聖賢，
一十七軸。大藏楞嚴之境界，廣開解脫之法門。庶幾法
界寬容，勿使凡心狹劣。仁師宣演，其義頗聞。
 三寶巍巍住世間，  名空即色化人天。 
 頂中螺髻青山翠，  面上真人赤肉團。 
 隱果現因含法界，  云權歸實應機玄。 
 聖凡一體香雲屋，  指出冤家入笑顏。 
道場元由儀宣演
政和宗匠，弘解結於娑婆；眉郡禪門，著鴻儀於
慧覺。普使天人瞻仰，總令檀越恢弘。冤債俱消，
善芽增長。法師宣揚，其義云何？
 楞嚴勝會啟壇場，  密咒清泉甘露漿。 
 安息飛煙雲霧捲，  蘭膏發焰慧燈光。 
 緇儒濟濟皆嚴潔，  賢聖巍巍盡讚揚。 
 法雨滿空甘露灑，  道場何處不清涼？ 
無垢淨光佛
（加持摩利支天並安息香真言
摩訶般若波羅蜜大明神咒經
觀自在菩薩，行深般若波羅蜜多時，照見五蘊皆空，
度一切苦厄。舍利弗，色空故無惱壞想，受空故無
作想，想空故無知想，行空故無識想，識空故無覺想。何
以故？舍利弗，非色異空，非空異色。色即是空，空即是
色。受、想、行、識，亦復如是。舍利弗，是諸法空相，不
生不滅，不垢不淨，不增不減。是故空法，非過去，
非未來，非現在。是故空中無色，無受、想、行、識，無眼、
耳、鼻、舌、身、意，無色、聲、香、味、觸、法，無眼界，乃至
無意識界。無無明，亦無無明盡，乃至無老死，亦無老死
盡。無苦、集、滅、道，無智亦無得。以無所得故，菩提
薩埵依般若波羅蜜多故，心無罣礙。無罣礙故，無有
恐怖，遠離一切顛倒夢想苦惱，究竟涅槃。三世諸
佛，依般若波羅蜜多故，得阿耨多羅三藐三菩提。故知
般若波羅蜜多，是大神咒，是大明咒，是無上咒，是無等
等咒。能除一切苦，真實不虛。故說般若波羅蜜多咒，
即說咒曰：揭諦揭諦，波羅揭諦，波羅僧揭諦，菩提娑婆
訶。
（加持咒油真言　咒燈真言　（至）諸供養真言
（誦諸部因緣咒）
 稽首東方歡喜國，  威德廣大阿閦尊。 
 不違本願救眾生，  誓度有情超苦海。 
 十三大罪難懺悔，  此咒能令得消除。 
 辟支羅漢及凡流，  誦念總達菩提岸。 
南無。婆誐嚩帝。阿屈芻。毘闍耶。怛他誐多耶。
阿羅訶帝。三藐三菩馱耶。怛你耶他。唵。誐誐寧。
誐誐寧。盧只帝。盧只帝。嗒魯吒寧。荅魯吒寧。怛
賴叉寧。怛賴叉寧。波播羅帝。波播羅帝。賀多寧。
賀多寧。婆羅賀多寧。波羅賀多寧。娑哩嚩。伽哩麼。
<pb n="32"/>
波藍波藍耶。阿屈芻。毗誐誐。都薩訶。
 稽首圓通真大士，  宣揚神咒破愚蒙。 
 二百萬遍我今持，  智慧圓通觀自在。 
唵。鉢羅鉢羅。三鉢羅。三鉢羅。尾述哩耶。尾
述哩耶。哩述陀耶。哩述陀耶。唵。唵寧。唵寧。室
哩曳。娑婆訶。
南無毗盧教主，華藏慈尊。演寶偈之靈文，布琅＆CB21852;
之玉軸。重重相入，剎剎圓融。十兆九萬五千四百一十
八字，一乘圓覺。
南無<bf>《大方廣佛華嚴經》</bf>，華嚴海會佛菩薩。
 若人欲了知，  三世一切佛。 
 應觀法界性，  一切唯心造。 
南無釋迦教主，法界導師。著七軸之靈文，演一乘
之妙典。重重譬喻，種種宣揚。六萬九千七百七十七
字，教菩薩法。佛所護念，大乘中道。
南無大乘<bf>《妙法蓮華經》</bf>，法華海會佛菩薩。
 若人散亂心，  入於塔廟中。 
 一稱南無佛，  皆以成佛道。 
南無人天教主，海藏慈尊。演寶偈之靈文，布琅＆CB21852;
之玉軸。重重相入，剎剎圓融。五千四十八卷，六百億
三萬一千八百八十八字。言言妙義，字字真詮。一切諸
佛、諸尊菩薩摩訶薩。
摩訶般若波羅蜜
南無西方極樂世界，佛身長廣，相好光明，遍照法
界。四十八願，度脫眾生。不可說，不可說，轉不可說，
轉不可說，恒河沙數佛，佛剎微塵數。稻麻竹葦，無限濟
類。三百六十萬億一十一萬九千五百同名同號，我等導
師，金色如來阿彌陀佛。
　　南無觀世音菩薩　南無大勢至菩薩
　　南無清淨大海眾菩薩摩訶薩
 十方盡歸依，  滅罪生淨土。 
 願生華藏海，  極樂國土中。 
（次為水陸有情稱念五如來名號）
　　南無寶勝如來　南無廣博身如來
　　南無妙色身如來　南無甘露王如來
　　南無離怖畏如來
若人稱念此佛名者，所生之處，多饒財寶，離諸貧
乏。所獲身量，如淨琉璃，人所喜見。處大眾中，有大名
稱。我等今日，與諸有情，得聞佛名，願罪消滅。
（次為水陸有情稱念四大部經題目）
<bf>《大般若波羅蜜多經》</bf>云：
 一切有為法，  如夢幻泡影。 
 如露亦如電，  應作如是觀。 
<bf>《大寶積經》</bf>云：
 假使百千劫，  所造業不忘。 
 因緣會遇時，  果報還自受。 
<bf>《大方廣佛華嚴經》</bf>云：
 若人欲了知，  三世一切佛。 
 應觀法界性，  一切唯心造。 
<bf>《大般涅槃經》</bf>云：
諸行無常，是生滅法。生滅滅已，寂滅為樂。
 如來證涅槃，  永斷於生死。 
 若能志心聽，  常得無量樂。 
小乘四諦法門：
所謂苦聖諦、集聖諦、滅聖諦、道聖諦。
中乘十二因緣法門：
所謂無明緣行，行緣識，識緣名色，名色緣六入，六
入緣觸，觸緣受，受緣愛，愛緣取，取緣有，有緣生，生緣
老、死、憂、悲、苦、惱。無明滅則行滅，行滅則識滅，識滅
則名色滅，名色滅則六入滅，六入滅則觸滅，觸滅則受
滅，受滅則愛滅，愛滅則取滅，取滅則有滅，有滅則生滅，
生滅則老、死、憂、悲、苦、惱滅。
大乘六度萬行法門：
<pb n="33"/>
所謂佈施般若波羅蜜、持戒般若波羅蜜、忍辱般若
波羅蜜、精進般若波羅蜜、禪定般若波羅蜜、智慧般若波
羅蜜。
歸依三寶：
歸依諸如來、五智十身佛，歸依最上乘自覺真如來
法，歸依不退轉大悲菩薩僧。
（次為水陸有情稱念慈氏如來發願文）
南無慈氏如來，應正等覺。願與含情，速奉慈顏。
南無慈氏如來，應正等覺。所居內院，願捨命已，得
生其中。
南無慈氏如來，應正等覺。願隨彌勒，下閻浮提，龍
華初會，先得授記；龍華二會，先得授記；龍華三會，先得
授記。
南無兜率王宮，金色相好，大慈大悲，當來下生彌勒
尊佛，下品三生阿彌陀佛，中品三生阿彌陀佛，上品三生
阿彌陀佛，九品往生阿彌陀佛，隨願往生阿彌陀佛。蓮
臺幡蓋，空裏來迎；寶蓋金幢，騰空接引；牟尼殿內，聽說
苦空；八德池中，蕩滌千生業垢。觀音、勢至，親自來迎；
彌陀佛前，親蒙授記。
梵語心經
 仰啟真空無相教，  梵音不譯頗難思。 
 昔因三藏往西天，  遂感觀音親授記。 
 誦念除厄並滅罪，  聽聞獲福與延齡。 
 咸期不退菩提心，  一切善根悉圓滿。 
八囉娘。波羅蜜多。逆鄰那耶。素怛囉。阿利嚩
盧吉帝。怛囉嚩涅嚩。囉日月地薩埵。沒嚴鼻藍。叭
囉娘。波羅蜜埵。左焰左焰。嚩汝也。嚩嚕迦帝。底
娑麼畔左。思騫哆。薩埵惜。娑溥娑嚩。戍涅波設帝。
娑嚩溥嚩。舍利卜怛囉＆CB21808;畔。戍涅馱。縛奴畔魯伴。
那鼻那。戍涅馱耶。那鼻那。雪嚕半。夜嚩也嚕畔娑。
戍涅馱耶。戍涅馱耶。戍涅馱。娑嚕畔。意嚩微嚩。
吠那囊。散虔娘。散娑薩。伽羅尾虔娘。伊賀。舍利
卜怛囉。薩囉嚩。達麼戍涅馱。大落叉拏。阿耨哆畔
左。阿嚀耶嚕馱。阿奴那。阿微耶。摩那阿奴那。阿
波離。布囉。伽哆娑沒。舍利卜怛囉。戍涅馱耶。戍
涅馱。娑嚕畔。曩吠那。囊消虔娘。娑散娑伽囉。尾
虔娘。囊者楚。楚者怛囉。伽囉拏。即賀波伽耶。麼
那昔。雪嚕畔。扇達初。塔囉娑娑。叭羅瑟吒尾。演
達摩。囊研初。大都夜。嚩即嚩奴。尾虔孃大都。那
尾孃。那尾娘。那尾涅。那尾涅。叉欲叉欲。夜嚩那
佐囉。嚩囉喃那。作囉嚩拏。叉欲拏。奴佉三昧伽耶。
寧嚕馱。嚩失鈴娘。尾虔娘那。叭囉畢底那。脾薩麼
馱耶。娑沒那。叭囉畢底。娑哆沒。底娑哆喃。叭囉
娘。波囉蜜哆。嚩室鈴野。尾賀羅耶。只哆嚩羅拏。
只哆嚩囉拏。囊息體。達麼那。叭囉速都尾。波哩薩
底。薩埵沒馱。叭囉孃耶。波囉蜜哆。嚩室憐野。奴
怛囉。三藐三菩陀。摩鼻三滿哆。嚩室憐娘尾演。叭
羅娘。波囉蜜哆。摩訶曼怛囉。摩訶尾欲曼怛囉。阿
娑摩娑麼怛囉。素嚩奴。伽叭囉。舍嚩那。薩底野。
麼舍尾焰達。叭囉娘。波囉蜜哆。暮忌度。曼怛囉。
怛雪哆。揭諦。揭諦。婆囉揭諦。婆羅僧揭諦。菩提
薩婆訶。
（舉）願憑咒力普津濟　（舉水文繞壇，各案灑淨。
壇場內外悉清淨
歌讚
一鉢寒泉，蠲除熱惱，功勳莫可量。注想曹溪
水，別來幾度春光？凝然湛寂，灌清淨醍醐甘露瓊
漿。霏法雨，楊枝灑處，遍滿壇場。
普願霑濡，使含識俱蒙出苦鄉。餓殍焦面，了
悟自性真常。我今法會，仗密語伽陀咒讚揚。周沙
界，無人無我，盡獲清涼。
迴向
仰惟三寶，咸賜證知。不捨感通，加護迴向。
<pb n="34"/>
斯辰啟建楞嚴解冤釋結道場，兩案陞猊，奉行教誡
法事，加持作法供養。眾誦諸部伽陀，將此功德，仰讚諸
佛菩薩、果海聖賢，遍延上界天仙，暨星曜風雷之眾；下
方靈享，該山川龍鬼之儔；主道場神，金剛龍梵。伏願三
密靈文之廣大，變濁穢而獲清涼；五天密咒之功勳，俾飢
渴而得飽滿。施者受者，同證菩提；若見若聞，成等正
覺。眾生界盡，願力無窮；至成佛時，功德圓滿。再勞清
眾，結增上緣。
念十方三世一切諸佛、諸尊菩薩摩訶薩
摩訶般若波羅蜜
 樂音樹下悟重玄，  普運慈心覆大千。 
 直使三生冤歇滅，  不令六類債纏綿。 
 靈根穎脫曾無累，  密咒宣陳自有緣。 
 今日投誠希鑒照，  願垂慈憫副傾虔。 
（歎佛宣疏　（至）無不歸依
 水澄秋月現，  懇禱福田增。 
 惟有佛菩薩，  是真歸仗處。 
（舉）南無楞嚴會上諸佛、諸菩薩　（回壇）
凡情上達大圓鏡
誦警策偈　（至）受請供養
吟偈
 樂音樹下樂無憂，  普照光明盡遍周。 
 解去諸冤須無礙，  頓起累劫豈能酬？ 
 威神自在功難測，  妙用縱橫道可求。 
 妙覺妙明明妙處，  大千沙界一浮漚。 
（加持發覺諸佛出家真言　（至）禮佛真言）
上來禮請楞嚴會上，第一時中禮請諸佛、諸大菩薩，
已沐雲臨道場。伏願（眾和）天眼遙見，慧耳遙聞，他心遙
知，神通遙鑒，以大願力，起無緣慈，憐憫有情，哀受我
請，慈悲護念，降臨道場，證盟此齋，周遍法界。願此善
力，廣大無邊，猶若虛空，具諸功德。奉請已，一心歸命
禮常住三寶。
惟願慈悲常攝受
（加持結印請誦蓮花捧足神咒　淨輪座真言）
（請座真言　禮拜真言）
南無歡喜藏牟尼佛　南無越三界菩薩
（加持天曹部眾真言　（至）周天列宿真言）
（儀至）瞻禮聖顏，聞受供養。
願承佛力降臨來
 菩薩慈悲願力深，  逍遙變化自由身。 
 紅塵堆裏常清淨，  白業情中度苦輪。 
 相好光明如海量，  神通妙用若天真。 
 人人返本迴光照，  那個親疏辨主賓？ 
信禮海會佛菩薩
（加持誦地水二司真言　（至）普呼召請真言）
南無香積藏菩薩
上來禮請召請，事已云周。香積廚中，辦以齋饌，列
在道場，普伸供養。
（加持誦供養諸佛飲食真言　（至）普供養真言）
（齋後再入道場，誦百生冤結經。同誦七遍。）
大眾志誠心，同誦歎佛偈：
 我今稽首一切智，  三千世界希有尊。 
 種種妙行悉莊嚴，  色若琉璃淨無垢。 
 憐憫世間大悲者，  說法利益無冤情。 
 佛之功德無有窮，  是故誠心略讚仰。 
敬禮海會佛菩薩
迴向無上佛菩提　（四聲）
教誡開壇法事竟
<other></other>
第一時陞座
（舉）加持字母陀羅尼　（四聲）
初登寶座，會集人天。字母伽陀，加持念誦。
（舉）南無<bf>《大佛頂首楞嚴經》</bf>
<pb n="35"/>
（和）解結海會佛菩薩
（敘）普勸大眾儀當演
普勸大眾儀文，謹當布露。（儀至）如法諦聽
（舉）揚宗教儀當演　（（和）經題）

法席宏開，勸發菩提之本；楞嚴大闡，廣修行願
之心。善財參遍百餘城，文殊指明第一義。法師宣演，
大眾樂聞。
 啟迪菩提大行時，  三賢十地絕思議。 
 欲明裴相真方便，  須問圭峰老古錐。 
 克念三心祈顯煥，  堅舒五誓力行持。 
 豁然雲散蟾輪現，  萬古神光說向誰？ 
（加持發菩提心真言　金剛披甲真言
三心五願儀當演　（經題）
三心廣備，度眾生而無量無邊；五誓全興，斷煩惱而
絕蹤絕迹。修法門之廣博，事諸佛之慇勤。共證佛菩
提，同悟楞嚴定。一段鴻文，請師指示。
 三心克備道芬芳，  五願堅持愈更光。 
 智向覺天為日月，  悲於苦海作舟航。 
 光明本性歸真宅，  轉化群生達故鄉。 
 若要更知君子行，  先人後己也何妨？ 
（加持一切心中心咒　解冤結咒
敘如來設教儀當演　（經題）
如來設教，蓋為業識多端；教法流通，必敘恩冤
二事。指歸家路，步步而不滯寶所功程；不住化城，念念
而流入娑婆苦海。鴻儀備載，請為敷揚。
 善惡猶同誰與何？  堪嗟人世少禪那。 
 開顏祇在養時有，  掣肘元從害處多。 
 萬種千端能坐斷，  十方三際自消磨。 
 如其一念隨他轉，  永劫無由出愛河。 
（加持菩薩大三寶咒　決定成就真言
敘陳冤債儀宣演　（經題）
我佛出興，震宗乘而明大事；瞿曇說法，度生死而出
塵勞。師資父母報恩光，眷屬冤親皆勉勵。師為稱揚，
大眾休寐。
 恩中冤結火炎炎，  不顧衣珠自解粘。 
 每以篇章矜識達，  常將望族恃威嚴。 
 誇豪傲物多殘害，  倚勢凌人弗退謙。 
 今日道場須指出，  勸君宜把信香添。 
（加持禁冤兵咒　結其衣角真言
菩薩化現儀宣演　（經題）
抱恨銜冤，託孕三回而索命；冤讎未息，準生兩
歲以亡身。夜叉隨手立長空，產母回心親授記。掌教敷
揚，眾知其義。
 區區來向母胎中，  致害何曾念凱風？ 
 菩薩化身臨彼岸，  夜叉隨手立長空。 
 三生冤債當時斷，  千軸靈文逐處通。 
 今日相忘須解結，  優曇花發雨濛濛。 
（加持諸難不侵真言　蓮花自在心咒
感應勸誡儀宣演　（經題）
居約迎官，宿夜神明而報應；宰官續至，預期護法
不相通。已勾輔相名，蓋為他冤枉。請為拈提，眾
皆敬仰。（儀至）之冤債也
解冤結菩薩摩訶薩
成益謀婚，遂胥會交於尼寺；私自授貨，故知事
異不重成。自身折壽小兒亡，寡婦銜冤現世報。法
師指陳，速道速道。（儀至）負命債也
解冤結菩薩
謀財文慧，張生江上命難逃；州轄追擒，府主推情其
事異。即時對命，見報人間。眾等樂聞，請師布露。儀
至冤家債也
解冤結菩薩
程說為官，恣意犒牛於五十；王真手簡，禮賓犒
<pb n="36"/>
卒於三千。閻王擲簡遂其功，牛馬驢騾皆有力。一
場公案，未審云何？（儀至）負力債也
解冤結菩薩
靈樹住山，土主劉王欲檢過；人天眼目，是非人我注
分明。先世苦相爭，今生冤會遇。一段因緣，請師拈出。
（儀至）明淨矣。
 世上多多有萬般，  而今拈出豈相瞞？ 
 劉王入院情何重？  居約迎官事可看。 
 忽遇王真心膽顫，  若言成益骨毛寒。 
 儻能彼此無相累，  業海波濤一念乾。 
（加持菩薩離冤憎咒　隨願成就真言
（行五供養
迴向　下壇
第二時入壇　（舉讚歎佛、警策、啟請真言、聖號，一一依儀）
第二時陞座　（字母
南無<bf>《大佛頂首楞嚴經》</bf>　解結海會佛菩薩
法師普告大眾（儀文）
各發無上菩提心　（經題）
一節經文，仁師諷誦。　（至）無上開示
聞經眾等罪消滅
解結同體儀宣演
解時結散無生理，結處巾存有漏因。六結佳名雖有
異，拈來不離一花巾。法師掌教，大眾聽聞。
 枝末根源品類多，  俱生俱滅總包羅。 
 時時震動寒如瘧，  唸唸遷流急似梭。 
 煩惱魔軍應壞散，  菩提覺樹自婆娑。 
 楞嚴禪髓稱奇絕，  覿面相呈會也麼？ 
（加持如來頂咒　解冤結真言
廣釋除疑儀宣演
一節經文，仁師題唱。　（經至）更容他物
聞經眾等罪消滅
巖中入定結跏趺，試看失狐不失狐？大慧歸來
問狗子，寧知佛性有來無？眾皆側耳，師為宣敷。
 異口同音告阿難，  根塵縛脫互摧殘。 
 十方共聽慈風軟，  萬劫同誇業海乾。 
 興福拈時珠燦燦，  世尊演處玉珊珊。 
 安公錯句真消息，  掃蕩煙塵法界寬。 
（加持首楞嚴心印咒　解結神咒
依經重頌儀宣演
一節經文，仁師題唱。　（經至）流成正覺
聞經眾等罪消滅
寶明空海睹楞嚴，禪髓吟哦玄更玄。字字唱時不失
體，身心灑落得安然。興福妙旨，師為朗然。
 迷真逐妄兩俱非，  窮子伶侽弗見歸。 
 護法呵空心豁達，  掌珠雙破悟玄微。 
 昔年深密雖宣演，  今日楞嚴愈發揮。 
 偈頌長行皆指出，  拈來不離目前機。 
（加持首楞嚴心印咒　解結真言
再指超門儀宣演
一節經文，法師諷誦。　（至）一路涅槃門
聞經眾等罪消滅
求趣向，證菩提，果證菩提與佛齊。回首楞嚴參大
定，其中儘是鳳鸞棲。陀羅細識，掌教拈提。
 陀羅微細最難知，  真妄如何說向伊。 
 種子含藏無失沒，  現行發用又支離。 
 瀑流滾滾奚能止？  幻法重重豈可推？ 
 彈指若超無學地，  自然光透兩條眉。 
（加持首楞嚴心印咒　解結真言
六解一亡儀當演　<bf>《大佛頂首楞嚴經》</bf>
一節經文，遂為宣演。　（至）洗滌塵垢
聞經眾等罪消滅
圓陀陀的二三團，拄杖挑來一串穿。逐𢫫一聲
皆徹去，啞人拍手沒言宣。仁師說破，六類忻歡。
<pb n="37"/>
 祇夜伽陀恣舉揚，  文詞精瑩玉鏘鏘。 
 已聞法句超真際，  更聽玄音悟大方。 
 凡聖何曾分楚越？  根塵爭得有膏肓？ 
 如來苦口親宣說，  六解須知一也亡。 
（加持首楞嚴心印咒　解結真言
綰疊通疑儀宣演
一節經文，請為饒舌。　（經至）生畢竟異
聞經眾等罪消滅
如來既是綰花巾，何不當初莫結成？本實一巾休擬
議，堂堂挺彩免猿驚。仁師宣演，眾等遙聞。
 攬几拈巾為發揮，  廣長舌相轉璇璣。 
 根中解去心尤妙，  喻上看來語更微。 
 興福以玄通佛意，  阿難示迹啟天機。 
 六窗杜絕獼猴睡，  笑倒雲山老衲衣。 
（加持首楞嚴心印咒　解結真言
比明修解儀宣演
一節經文，法師布露。（至）得無生忍
聞經眾等罪消滅
安禪定，日東生，驀聽山前虎鬥爭。振錫三翻岩下
看，大蟲徹去不聞聲。掌教敷演，細細標陳。
 於湛精明既不通，  狂花亂髮遍空中。 
 根塵互遣亡纖翳，  法喻重宣有異功。 
 左右各牽迷至理，  是非鋒起入煩籠。 
 結心解處俱分散，  焰焰金烏出海東。 
（首楞嚴心印咒　解結真言
懺除冤業儀宣演　<bf>《大佛頂首楞嚴經》</bf>
空花病眼莫窺瞻，業果雖空妄自纏。好把迷雲俱掃
盡，猶如皎日掛長天。仁師敷演，大眾勉旃。
 一念初萌萬仞高，  含藏八識自堅牢。 
 豫且網內應難免，  地藏珠中豈可逃？ 
 六類紛紛俱繫綴，  四生浩浩共煎熬。 
 奢摩他體能端的，  彼我相忘入聖曹。 
（解冤結真言　解百生冤結咒
為宰官、使者、將帥、守令解冤釋結
宰官使者亦相兼，將帥官僚守令嚴。正直公平無染
污，自然浪靜與風恬。三般債負，師懺冤愆。
宰官冤業罪消滅
唵。三多羅。佉多。娑婆訶。
為軍伍、胥吏、獄訟解冤釋結
行軍令，作司書，獄訟俱平有慧孚。德重名揚無
曲法，形端影直絕崎嶇。三家冤債，師為解除。
胥吏冤業罪消滅
三世冤對罪消滅
為商賈、醫術、巫卜解冤釋結
為醫術，用神工，巫卜靈符逈不同。商賈不貪財與
利，冤家跳出這凡籠。法師憐憫，廣佈慈風。
商賈、醫卜冤業罪消滅
為師資、父母解冤釋結
作師資，為父母，恩冤無限終難數。祛除＆CB21842;＆CB21849;與
睚眥，順色承顏蠲業苦。師為稱揚，人天瞻睹。
師資、父母冤業罪消滅
為男女、兄弟、眷屬解冤釋結
為男女，作兄弟，眷屬和諧莫鬥爭。夫婦一言難
可盡，各於言下悟無生。仁師解雪，洗滌根塵。
男女、兄弟、夫婦冤業罪消滅
為奴婢、盜賊解冤釋結
為盜賊，作奴婢，此等愚迷不丈夫。悔過前非隳
業網，潭澄水現月輪孤。仁師指示，提出幽都。
奴婢、盜賊、六類冤業罪消滅
普懺罪菩薩摩訶薩
 大略區分十八般，  考窮元在一毫端。 
 廟堂豪傑須當勉，  草鹵凡庸切好看。 
 妙理雖云超六度，  深冤宜在運三檀。 
<pb n="38"/>
 儻逄平等相忘處，  天上人間各自安。 
（阿閦佛咒　摧罪障咒　解冤結咒
下座　迴向
第三時入壇　（啟請
（舉）楞嚴海會佛菩薩
大眾志誠心，同誦歎佛偈：
 一切諸導師，  普現於十方。 
 汝觀牟尼尊，  所作甚希有。 
 佛身不在內，  亦不在於外。 
 神力故顯現，  導師法如是。 
（舉）楞嚴海會佛菩薩　（儀至）隨口應和
警策道場清淨眾　（至）永不復退轉
 三回警策事無他，  意在人人會也麼？ 
 三觀澄明都在我，  六根清淨悉同科。 
 根塵縛脫何思慮，  生死空花總是訛， 
 鏡上看來心自見，  何勞馳騁動干戈？ 
（舉）信禮解冤結菩薩
第二、讚禮聖賢
一心皈命禮　（儀至）光臨法會
 四心圓備喜圓成，  三觀澄明轉更精。 
 五濁界中乘一念，  十方境上度尋聲。 
 塵塵應現機緣熟，  處處光明路坦平。 
 地位階差皆展演，  返觀何處不崢嶸？ 
（加持誦禮拜真言　（至）召請真言
信禮海會佛菩薩　（儀至）受請供養
願共諸眾生，一心頭面禮。
上來禮請楞嚴會上，第三時中諸大菩薩，已沐雲臨
道場。伏願天眼遙見，慧耳遙聞，他心遙知，神通遠鑒，
以大願力，起無緣慈，憐憫有情，哀受我請，慈悲護念，降
臨道場，證盟此齋，充遍法界。願此善力，廣大無邊，猶
若虛空，具諸功德。奉請已，一心歸命常住三寶。
惟願慈悲常攝受
 再三讚禮盡披誠，  末後慇勤事鼎精。 
 自己靈光常不昧，  何勞諸聖愈佳名。 
 菩薩妙道從茲入，  彼我圓融患不成。 
 展事投誠君薦取，  除根伐樹勿入情。 
第三時陞座　（字母
南無<bf>《大佛頂首楞嚴經》</bf>　解結海會佛菩薩
三觀修行儀宣演　<bf>《大佛頂首楞嚴經》</bf>
修泯相，及澄神，起幻消塵絕怠心。止靜慮門還
會否？楞嚴圓覺少知音。雖然如是，師為標名。
 解結除冤樂有餘，  勤修觀行為祛除。 
 靈編舉處分三種，  正眼看來本一如。 
 句裏藏機須薦取，  定中發慧自相隨。 
 到頭展縮皆由我，  在則人兮亡則書。 
（加持菩薩解結真言　六字最上心咒
四無量心儀當演　<bf>《大佛頂首楞嚴經》</bf>
發喜捨，起慈心，與樂興安節等平。拔盡苦源
休歇去，巖前虎嘯兩三聲。眾皆側耳，請為敷陳。
 清淨慈悲喜捨心，  無窮無盡去來今。 
 慈同彌勒源流遠，  悲若觀音行願深。 
 定慧圓明須適悅，  冤親平等任昇沉。 
 希顏慕藺勤精進，  佇看優遊功德林。 
（加持佛頂無能勝陀羅尼
依位漸修儀宣演
九年面壁絕輕搖，立雪齊腰道最高。不動住
心成佛果，丹青巧筆固難描。四果之位，請為宣
昭。
 粗中之細細中粗，  萬行因花次第敷。 
 每以三賢為入劫，  常將十信作凡夫。 
 看來位位成前後，  悟去塵塵絕有無。 
 更道忘心便頓證，  等觀元是一毗盧。 
（加持菩薩能令冤家為害不成真言）
<pb n="39"/>
忘心頓證儀宣演　<bf>《大佛頂首楞嚴經》</bf>
捨萬緣，絕一語，道存目擊忘心所。冤家對面不
相干，一念不生超次補。仁師朗宣，眾皆瞻睹。
 忘心頓證豈相淹？  不在多多為解粘。 
 圓覺妙門真簡要，  楞嚴大定絕廉纖。 
 慈風扇處三根普，  法雨傾時四海霑。 
 三世如來關捩子，  為君拈出莫勞謙。 
（加持無盡降伏冤家真言　下位登壇解結
根塵解結儀宣演　<bf>《大佛頂首楞嚴經》</bf>
六類紛紛亂似麻，猶如病眼看空花。忽然八面清
風起，吹向靈山佛會家。法師宣演，掃蕩纖瑕。
解冤結菩薩摩訶薩
修行佈施波羅蜜，以解負財之結。
欲佈施，莫貪財，客主舟沉採不回。放下害人之
此物，山河大地雪皚皚。負財之結，師為除埃。
修行持戒波羅蜜，以解負命之結。
負命結，戒傷生，昔日闍梨奉世尊。祇恐冤家來索
命，自身日割肉三斤。請師宣演，大眾願聞。
修行忍辱波羅蜜，以解負心之結。
意根起，默處生，西天三藏具他心。國師打碎疑團
子，踏破葫蘆摘斷琴。掌壇宣教，解散緣因。
修行精進波羅蜜，以解負力之結。
身負力，體疲癃，頷破蹄穿何日終？負水濟魚功
行滿，象王回顧落花紅。負力之結，師為開宏。
修行禪定波羅蜜，以解負鞭撻之結。
負鞭笞，無邊量，解脫門中求趣向。去問德山恁麼
禪，入門先打三十棒。鞭撻冤家，請師題唱。
修行智慧波羅蜜，以解呵罵之結。
呵罵結，不較多，聞名尊者字阿難。一言之下超
三果，得證楞嚴第二科。呵罵之結，其意云何？
普懺罪菩薩摩訶薩
 六度修行為對治，  直須精進勿遲疑。 
 根塵深結知何日？  彼我相忘在此時。 
 菩薩已蒙垂愍念，  眾生更在力行持。 
 等將法界俱迴向，  是處歡悰也大奇。 
（加持救濟一切眾生真言
事法供養儀當演　<bf>《大佛頂首楞嚴經》</bf>
楞嚴會上表精虔，海篆花雲慧炬然。性水蘋婆
呈供養，五般奉獻法王前。事法供養，師為莊嚴。
 妙供敷陳理事兼，  沉檀鼻觀悟香嚴。 
 銀釭祖焰神光續，  金色優曇古佛拈。 
 性水碧波澄海印，  蘋婆丹果味甘甜。 
 慇勤奉獻牟尼座，  沙界均蒙法雨霑。 
法供養菩薩
（加持行五供養真言
（迴向
禮別　（依儀）
 晝夜精勤廣建修，  收因結果已云休。 
 聖人豈離方州部？  凡輩徒嗟風馬牛。 
 既沐光臨深有賴，  更祈再會詎無由？ 
 雖知一月千江水，  無去無來處處周。 
（加持奉送真言　發遣鬼神真言

<other>楞嚴解冤釋結道場提綱終</other>

祝

大明萬萬年刊刻
<ps><bz>〔附錄一〕</bz></ps>
詞句輕清，初傳於鷲嶺；梵音嘹亮，得自於漁山。阿難陀首
唱於竺乾，陳思王終和於華夏。古今同咏，凡聖交參。斯可以接
物導迷，斯可以契凡達聖。先將法句，演唱梵音。對案仁師，作
梵云何？
<pb n="40"/>
 云何於此經，  究竟到彼岸。 
 願佛開微密，  廣為眾生說。 
上來舉范功德，專伸仰讚。三身紺像，四智能仁。八部龍
天，參隨聖眾。次答天地蓋載，日月照臨，報國王水土之深恩，父
母生成之厚德。四恩普報，三有均資。法界眾生，同圓種智。
普念摩訶般若波羅蜜。

<ps><bz>〔附錄二〕</bz></ps>
大悲圓滿無礙大陀羅尼神咒
南無喝囉怛那。哆囉夜耶。南無阿利耶。婆囉羯帝。爍鉢囉
耶。菩提瑟埵婆耶。摩訶薩埵婆耶。摩訶迦盧尼迦耶。唵薩婆囉
罰曳。數怛那怛寫。南無。悉吉嘌。埵伊蒙。阿唎耶。婆盧吉帝。
室佛囉。楞馱婆。南無。那囉謹墀。醯利摩訶。皤哆沙咩。薩婆
阿他豆輸朋。阿逝孕。薩婆薩哆。那摩婆伽。摩罰特豆。怛姪他
唵。阿婆盧醯盧迦帝。迦羅帝。夷醯唎。摩訶菩提薩埵。薩婆薩
婆。摩羅摩羅。摩醯摩醯。唎馱孕。俱魯俱魯。羯蒙度盧度盧。
罰闍耶帝。摩訶罰闍耶帝。陀囉陀囉。地利尼。室佛羅耶。遮羅
遮羅。摩摩罰摩羅。穆帝隸。伊醯伊醯。室那室那。阿羅嘇。佛
羅。舍利。罰沙罰嘇。佛囉捨耶。呼盧呼盧。摩羅呼盧呼盧。醯
利娑羅娑羅。悉唎悉唎。蘇盧蘇盧。菩提夜。菩提夜。菩馱夜。
菩馱夜。彌帝利夜。那囉謹墀。地利瑟尼那。娑婆訶。婆夜摩那。
悉陀夜娑婆訶。摩訶悉陀夜。娑婆訶。悉陀喻藝。室皤囉耶。娑
婆訶。那羅謹墀。娑婆訶。摩囉那囉。娑婆訶。悉囉僧。阿穆佉
耶。娑婆訶。娑婆訶。摩訶阿悉陀夜。娑婆訶。者吉囉。阿悉陀
夜。娑婆訶。波陀摩羯。悉陀夜。娑婆訶。那囉謹墀。皤伽囉耶。
娑婆訶。摩波利勝羯囉夜。娑婆訶。南無。喝囉怛那。多囉夜耶。
南無。阿利耶。婆羅吉帝。爍皤囉夜。娑婆訶。唵。悉。殿都漫
哆囉。跋陀耶。娑婆訶。
阿閦咒　智慧神咒　消災咒　准提神咒　功德
山咒　諸天神咒　緊那羅王咒　解結咒　往生咒　華
嚴號　法華號　大藏經號　西方總號　南無西方極樂世
界　（至）願罪消滅。

<ps><bz>〔附錄三〕</bz></ps>
「鉢羅娘。波羅蜜多。逆鄰那耶。素怛羅。阿列耶。縛魯吉帝。濕
縛羅。母帝薩埵。沒嚴鼻藍。叭羅娘。波羅蜜多。左焰左野。縛
汝夜。縛魯伽耶。底薩埵畔左。思蹇馱。薩埵寫。娑婆波縛戍涅
波。設帝娑嚩。易賀舍利。卜怛羅魯畔。戍涅戍涅馱。嚩女畔魯
畔。那波那。戍涅哆。戍涅那耶。那波那。雪魯畔耶。嚩耶畔。
娑戍涅多耶。戍涅多。娑魯畔。易嚩微嚩。吠那訥。散伽娘。娑
娑娑。娑伽羅。尾伽娘。伊賀。舍利卜怛羅。娑羅縛。達麼。戍
涅哆。落叉拏。阿耨多畔左。阿寧也魯他。阿麼羅。阿尾耶。麼
那阿魯那。阿波離。布羅拏。哆娑婆沒。舍利布怛羅。戍涅馱耶。
戍涅哆。那魯畔。嚷吠那訥。娑伽娘。娑娑波伽羅。尾虔娘。喃
研初楚怛羅。伽拏賀。唧波伽耶。麼那枲。雪魯畔。扇達研。答
羅。娑婆叭羅瑟吒。尾演達麼。南研初大都。夜縛那。縛女尾。
虔娘大都。那尾涅。那尾涅。叉欲。那微涅叉欲。夜縛那。左羅
嚩縛羅南。那左夜羅縛羅。那叉欲。那拏伽。三沒馱都。寧魯陀。
縛實寧娘。尾伽娘。那叭羅尾帝。那脾三摩耶。哆娑沒那。波羅
微帝。薩埵沒底薩埵南。鉢羅娘。鉢羅密多。縛室憐也。尾賀羅
耶。只哆縛羅拏。只哆縛羅拏。喃悉帝。達麼喃。叭羅速都。微
波哩。薩羯迦賴那。寧瑟吒寧。哩摩羅。憐達麼耶。縛昔底哆。
薩埵沒馱。叭羅娘。波羅蜜哆。縛室憐也。奴怛覽。三藐三菩提。
麼波三沒多。縛室憐娘尾演。叭羅娘。波羅蜜多。摩訶曼怛羅。
摩訶尾欲曼怛羅。阿耨多羅曼怛羅。阿娑麼娑鼻。曼怛羅。素波
奴佉。鉢羅舍麼耶。娑底耶。麼捨贊演達麼。叭羅娘。波羅蜜多。
暮忌都。曼怛羅。怛雪多。雪帝雪帝。鉢羅雪帝。鉢羅僧雪帝。
娑婆訶。」

<ps><bz>〔附錄四〕</bz></ps>
「仰惟三寶……波羅蜜」，甲本作
「入壇參佛
皈命敬禮牟尼佛　釋迦牟尼尊佛　牟尼佛
<pb n="41"/>
初更鼓打，鼓打鍾撞的念釋迦牟尼佛。稱念奉持，謹把持著。
宮門閉，恐怕太子，太子去修持，稱念釋云云。忉天綵女，綵女乘著
嬪妃笙簫細樂，細樂喧天地，念釋迦云云。太子，太子聽得，聽得轉
如迷，念釋迦云云。釋迦牟尼佛，牟尼佛我佛太子，聽得轉如迷。大
慈大悲釋迦牟尼佛。
二更鼓打，鼓打月明時，念釋云云。歌舞便喧戲，太子不樂，不
樂疾如癡，念釋云云。太子禱告天和地，不思皇宮，皇宮富貴時，念
釋迦云云。一念發願去修持。念釋迦云云。
三更鼓打，鼓打人憔悴，念釋迦云云。稱念太子臨行囑付，妻耶
輸兩淚，兩淚雙垂，念釋云云。信香一炷，一炷君收什，有災焚起，焚
起告父知，念釋迦云云。釋迦聽得更鼓，更鼓漸漸摧。
四更鼓打，鼓打月影移，念釋迦云云。稱念太子便把，便把諸跡
逾，四王捧在，捧在空門內，念云云。惟存車輦，車輦左右隨，方知太
子離宮去，念云云。南門牆下馬蹤跡。念釋迦云云。
五更鼓打，鼓打響如雷，念云云。稱念父王便把，便把群臣集，
太子昨夜，昨夜修行去，念云云。苦痛太子，太子茲特去，龍顏大怒，
大怒驚天地，念云云。山河社稷靠著誰，念云云。
舉　楞嚴海會佛菩薩
歎佛偈　依儀參禮
開壇門部陀羅尼
誠心仰請△（原本空一格，舉行法會時由法師根據所請神祇，補
入相應文字。這裏以『△』代替需補入文字。）方世界慈悲主，惟願來
降三摩地，主方隅等，守護方隅。手持鉤鎖降魔杵，虛空界中，擁護
百寶莊嚴。南無△方尊佛。
 振鈴持咒繞香壇，  驚覺邪魔心膽寒。 
 休話須彌藏芥子，  且觀佛剎現毫端。 
 聖凡感格慈悲主，  理事圓融宇宙寬。 
 心垢蕩除無罣礙，  相逢大士有何難？ 
南無金剛界菩薩
東方世界阿閦佛，南方世界寶相佛，西方世界彌陀佛，北方世界
成就佛，中方世界毗盧佛。
香花迎，香花請，南無香花一心奉請△方世界主。彼世界中，有
無量行道菩薩，身垂瓔珞，頂戴七寶花冠，手持△色蓮花△方來供
養，△尊佛統領東持國、南增長、西廣目、北多聞、中大梵天王將軍來
下結界。東方金剛、南方灌頂、西方蓮花、北方羯摩、中方華藏，擎山
持杵，鉤索鎖鈴，擁護道場，無諸障礙。道場理事，本末周完。惟
……
（大眾誦普禮真言）
唵。莎哩嚩。怛他誐多。伴佐伴佐。迦盧彌。
今有△方靈符一道，命請法師，謹當宣挂。
東方真言，合掌念誦：
 仰啟東方青帝主，  甲乙木德主方神。 
 我今結界到東方，  憑此結成金剛界。 
唵。商迦羯裡。摩訶三昧耶。盤陀盤陀。娑婆訶。三遍
東方世界持國天王，惟願慈悲，結就金剛，衛護壇界，擁護道場。
惟願亡魂，速往西方。東方結就金剛界。
南方篆文，謹當宣挂：
 仰啟南方赤帝主，  丙丁火德主方神。 
 我今結界到南方，  憑此結成灌頂界。 
唵。商迦羯裡。摩訶三昧耶。盤陀盤陀。娑婆訶。
南方世界增長天王，受佛囑授，永鎮南方，統領眷屬，保佑檀那。
與我檀那，增延福壽。南方（原作『無』，據文意改。）結就灌頂界。
西方篆文，合掌念誦：
 仰啟西方白帝君，  庚辛金德主方神。 
 我今結界到西方，  憑此結成蓮花界。 
唵。商迦羯哩裡。摩訶三昧耶。盤陀盤陀。娑婆訶。
極樂世界，七寶所成，七重行樹七重宮；白鶴孔雀，談誦妙經，念
佛念法並念僧。薦資亡者，隨佛上蓮宮，速往極樂界。西方結就蓮
花界。
北方真言，合掌念誦：
 仰啟北方黑帝主，  壬癸水德主方神。 
 我今結界到北方，  憑此結成羯摩界。 
唵。商迦羯哩裡。摩訶三昧耶。盤陀盤陀。娑婆訶。
<pb n="42"/>
北方世界多聞天王，稱念鉤索降魔杵，永鎮北方，統領眷屬，保
佑檀那。降伏魔軍，疾走邊方。北方結就羯摩界。
中央真言，合掌念誦：
 仰啟中央黃帝主，  戊己土德主方神。 
 我今結界到中央，  憑此結成華藏界。 
唵。商迦羯哩裡。摩訶三昧耶。盤陀盤陀。娑婆訶。
中央世界大梵天王，稱念受佛囑授，永鎮中央。惟願慈悲，結就
華藏。衛守壇界，擁護道場。與我檀那，增福降祥。南方（原作
『無』，據文意改。）結就華藏界。
散花行道　隨意舉
加持淨三業真言　百字咒　五節咒
敘述齋意，法師宣儀。
歎佛宣疏。」

<ps><bz>〔附錄五〕</bz></ps>
「凡情上達大圓鏡　四聲
警策道場大眾　依儀道偈
信禮解冤結菩薩
第四、啟請　至受請供養　加持警覺諸佛真言　至禮請真言
信禮海會佛菩薩　依儀禮請
上來禮請聖眾，已沐雲臨道場。伏願（云云）。
加持結印誦蓮花捧足神咒　至（禮拜真言）
南無歡喜藏牟尼寶積佛
南無越三界菩薩　（依儀至諸聖賢）
南無天藏王菩薩　至（開受供養）
南無星宮藏菩薩　至（開受供養）
加持天府部眾真言　至（周天列宿真言）
南無地藏王菩薩　至（開受供養）
南無龍藏王菩薩　至（開受供養）
南無解冤結菩薩　至（開受供養）
南無解脫月菩薩　至（開受供養）
願承佛力降臨來　加（持地水二司真言）
南無香積藏菩薩　至（普伸供養）
加持菩薩飲食真言　施鬼神面燃鬼王咒
行甘露普供養咒
迴向　下壇
第一時陞座　（加持字母真言）
南無<bf>《大佛頂首楞嚴經》</bf>　（解冤結菩薩）
法師普勸大眾　（儀至如法諦聽）
勸發菩提心為道場之本儀當演。」

<ps><bz>〔附錄六〕</bz></ps>
楞嚴海會佛菩薩　（四聲）
大眾志誠心，同誦歎佛偈：
 天上天下無如佛，  十方世界亦無比。 
 世間所有我盡見，  一切無有如佛者。 
解冤結菩薩摩訶薩　宣儀　至隨口應和
警策道場清淨眾　云云　至信禮海會佛菩薩
一心皈命禮　云云　至光臨法會
加持警覺諸佛出定真言　至禮請真言
信禮解冤菩薩　依儀禮請了
惟願慈悲常攝受　迴向　止。

<sarticle>楞嚴解冤釋結道場密教卷上</sarticle>
<other>教誡</other>
 貪愛冤心識是誰？  瞿曇直截為拈提。 
 昏昏自蔽無休日，  往往難逃不盡時。 
 衣裹靈珠貧自苦，  宅埋寶藏轉成癡。 
 悲心特與揮標指，  月在長天水在池。 
<other>次序　（下）</other>
 香飄一線入伽藍，  接足慇勤覓指南。 
 賓主序分容剎海，  君臣道合仰優曇。 
 龍蟠虎踞安禪定，  象往獅來作對談。 
<pb n="43"/>
 一大因緣殊勝事，  前三三與後三三。 
<other>合用　（下）</other>
 本自元常一主翁，  情生償債走西東。 
 阿難遭問心隨境，  大覺垂慈業已空。 
 綰疊六成埋有相，  掣開三世了真容。 
 佛前佛後沉冤類，  跳出龍門一點紅。 
<other>安置尊像　（下）</other>
 三寶巍巍住世間，  名空即色化人天。 
 頂中螺髻青山翠，  面上真人赤肉團。 
 隱果現因含法界，  示權歸實應機玄。 
 聖凡一體香雲屋，  指出冤家入笑顏。 
<other>道場元由　（下）</other>
 楞嚴勝會啟壇場，  密咒清泉甘露漿。 
 安息飛煙雲霧捲，  蘭膏發焰慧燈光。 
 緇儒濟濟皆嚴潔，  賢聖巍巍盡讚揚。 
 法雨滿空甘露灑，  道場何處不清涼？ 
<other>加持誦摩利支天菩薩神咒　（至）安息香真言</other>
 拙具羅香今奉獻，  苾蒭依教誦真言。 
 非煙非火亦非空，  自然證入圓通理。 
唵（引）。摩利支。阿吠捨野。阿吠捨野。摩曩摩曩。
劍波劍波。劍波波野。劍波波野。鉢怛羅。誐哩怛曩。
怛曩吽。摩利支。娑婆訶。
唵（引）。摩利支吽。薩哩嚩。尾近南。拏蹉那耶。薩
訶。
<other>誦般若心經　咒油真言</other>
 清光妙湛真奇絕，  美味馨香世所希。 
 治庖繼晷兩相從，  密語加持願成就。 
唵（引）。即哩目。即哩目。薩婆賀。
<other>咒燈真言</other>
唵（引）。𤚥。（止）
<other>大悲咒　咒水真言</other>
 真空性水常流注，  遍入人間自在流。 
 我今馳獻舉方諸，  清淨本然周沙界。 
唵（引）。摩利支。𠷑吒。娑婆訶。
唵（引）。伽伽那。健闍婆盧。吉帝。娑婆訶。
南無喝羅怛那。多羅夜耶。那麼阿迦捨。揭婆耶。
菩提薩埵耶。摩訶薩埵耶。摩訶迦盧尼迦耶。怛癙他。
毗麼利。摩訶毗摩利。郁摩訶。郁摩利。休麼利。摩
訶休麼利。薩婆利。摩訶薩婆梨。只利弟。娑婆訶。
<other>咒壇中諸供養真言</other>
 壇中所有無邊量，  注意投誠奉聖賢。 
 唯憂垢濁未蠲除，  故誦真言將供養。 
南無窣堵帝。羯吒羯吒。未吒求吒。訖抑虛拏。
訖抑虛拏。畔闍畔闍。南無窣堵帝。鶻虛陀羅。婆遮
尼曳。娑訶阿步多。毗頭摩訶乞叉。麼質曷羅嚩。娑
麼伽睹。麼訶邪。麼訶悉都。達廁日曩。波羅俱波耶
寐。句嚕句嚕。主嚕主嚕。慕嚧慕嚧。納慕納慕。娑婆
訶。
唵（引）。摩利支。娑婆訶。
<other>諸部因緣諸咒</other>
<other>入壇　（下）</other>
<other>淨三業真言</other>
 身三口四常紛擾，  意根不善愈昏霾。 
 我今持誦妙伽陀，  一切眾生獲清淨。 
唵（引）。娑嚩婆嚩秫度。薩羅嚩。達哩麼。娑嚩秫度
憾。
<other>燒香真言</other>
 五分法身雖具足，  旃檀沉水亦難思。 
 理由事顯去來今，  一念之中總芬馥。 
唵（引）。摩利支。度波。鉢羅帝蹉。娑婆訶。（止）
<other>擁護三業百字真言</other>
 無量劫來纏垢染，  皆由身口意紛紛。 
 今將百字妙伽陀，  擁護願成功德聚。 
<pb n="44"/>
唵（引）。嚩羅薩怛嚩。三摩野。摩努播羅野。嚩羅
薩。薩怛嚩。怛吠努波底。瑟吒涅哩蒭。彌婆嚩。酥
都瑟喻彌婆嚩。阿努羅訖睹。彌婆嚩。酥布瑟俞彌婆
嚩。薩哩嚩。悉＆CB21820;彌。婆羅野蹉。薩哩嚩。羯哩麼酥
左彌。即多室哩焰。俱嚕吽。賀賀賀賀斛。婆誐鑁。
薩哩嚩。但他蘗多。嚩羅薩埵。摩彌捫左。嚩日里婆
嚩。摩賀三摩耶。薩埵嚩惡。（止）
<other>入壇真言</other>
 嚴整威儀陳佛事，  曼努羅會恣經行。 
 陀羅尼力賜加持，  步步牛王無卒暴。 
唵（引）。彌補羅。鉢頭摩。慕伽跛羅。蹉羅跛羅。彌
暴捨睹。矩羅矩羅。娑婆訶。（止）
<other>別界真言</other>
 土石諸山雖穢惡，  邪魔外道互矜持。 
 我今結界遍莊嚴，  同住如來平等會。 
唵（引）。阿密＆CB21809;多。尾路枳𩕳。薩婆僧羅乞灑尼。阿
揭灑尼。吽吽。𠷑吒。𠷑吒。娑婆訶。（止）
<other>散花真言</other>
 青紅雜糅尤芬馥，  散於佛上遍莊嚴。 
 願今依報廣無邊，  一切塵中常自在。 
唵（引）。跛折路。婆婆耶夜。娑婆訶。（止）
<other>入壇參佛</other>
 樂音樹下悟重玄，  普運慈心覆大千。 
 直使三生冤歇滅，  不令六類債纏綿。 
 靈根穎脫曾無累，  密咒宣陳自有緣。 
 今日投誠希鑒照，  願垂慈愍副傾虔。 
<other>普禮啟白真言</other>
 菩薩解結神通廣，  一月千江應懇祈。 
 我今啟白表虔誠，  惟願大悲垂降格。 
唵（引）。鉢頭摩步惹。摩訶播捨陀羅尼。謾怛羅耶
弭。㫊暮伽。嚩羅耶。步嚕步嚕。嚩薩嚩。＆CB30211;嚕＆CB30211;魯
吽。
<other>請座真言</other>
 秘密難思惟此印，  我今合掌誦真言。 
 真言心印舉揚時，  遍請聖人來赴會。 
唵（引）。嚩羅娜。鉢頭迷。虎𤙖。
<other>警策</other>
 道場清淨眾，  各各當至心。 
 至心勤歸依，  至心勤禮拜， 
 大聖大慈悲，  解冤結菩薩。 
 菩薩大慈悲，  能拔眾生苦； 
 菩薩大慈悲，  能解眾生冤。 
 彼我悉圓融，  冤親總平等。 
 解結無垢染，  災害永不生。 
 成就涅槃心，  發明便解脫。 
 圓滿諸功德，  清淨大總持。 
 智慧為導師，  彈指超無學。 
 今日已往去，  永不復退轉。（三說） 
<other>啟請</other>
一心歸命禮，樂音樹下，無憂城中，光明普照於大
千，身量遍周於法界。塵塵無礙，溥解諸冤；法法圓融，
頓消諸業。天光湧出，軒昂而挺彩騰光；寶手齊敷，劍戟
而解冤釋結。威神自在，變通不減於摩利支天；妙用圓
明，贊助常依於釋迦文佛。應普光菩薩，解百生而演說
於伽陀；為懷州沙彌，在一念而理還於阿堵。舉五輪指，
分明照見夜叉形；擁百衲衣，顯現權為比丘相。總如來
之所說，實菩薩之能成。群生稽首於今時，正覺同成於
此日。願垂哀憫，俯察凡庸，今日今時，光臨法會。
 樂音樹下樂無憂，  溥照光明盡遍周。 
 解去諸冤須無礙，  頓超累劫豈無酬？ 
 威神自在功難測，  妙用縱橫道可求。 
 妙覺妙明明妙處，  大千沙界一浮漚。 
<other>警覺諸佛出定真言</other>
<pb n="45"/>
 不動妙嚴為大定，  必須警覺誓傾虔。 
 佛三摩地暫令安，  剎剎塵塵同出現。 
唵（引）。嚩羅底。瑟吒吽。
阿演都。薩嚩吠。部嚩迺迦。薩羅鉢羅拏。彌多
捨叉羅。迦芻羅。摩娑乞叉得。訖哩哆難馱。娑嚩娑
嚩。娑嚩演步。母難陀婆嚩。娑婆訶。
<other>禮請真言</other>
 眾聖雖云不請友，  五輪投地表精專。 
 願如慈母覆嬰兒，  未舉頭時來降格。 
唵（引）。欠嚩羅馱都。唵阿彌＆CB21809;。哆嚩隸。嚩羅嚩
羅。鉢羅嚩羅。尾秫帝。吽吽。𠷑吒。𠷑吒。娑婆訶。
（止）
<other>結印誦蓮華捧足真言</other>
 優鉢羅花常捧足，  人間天上恣經行。 
 芬芳菡萏妙莊嚴，  煩惱淤泥無染污。 
唵。（以袈娑角覆之）吽。迦麼羅。娑婆訶。
<other>淨輪座真言</other>
 法空寂寂登王座，  無邊剎海不能容。 
 我今三萬六千俱，  一點塵中觀自在。 
唵（引）。紹知伽陀。吽泮。
<other>如來請座真言</other>
 而恒處此菩提座，  不妨化度遍塵沙。 
 我今稽首願跏趺，  頓入慈心大三昧。 
唵（引）。迦摩羅。娑婆訶。
<other>禮拜真言</other>
 烏瑟尼沙無見頂，  輒將投地奉如來。 
 願令我慢肉山摧，  微妙伽陀更宣演。 
唵（引）。薩嚩俁拏。跢羅拏。多始嚕。畔陀曩耶。那
麼塞迦盧弭。履睹履尼。娑婆訶。
<other>懸幡真言</other>
 羅紈繒彩新裁綴，  奉事猶如五體舒。 
 風中無定任飄揚，  仁者之心元不動。 
唵（引）。弭枳怛羅。慕伽嚩。塞怛羅。那娜楞誐彌。
戍馱野。枳尼枳尼吽。（止）
<other>天曹部眾真言</other>
 欲界色界無色界，  四禪無想與空居。 
 願開方便下雲衢，  溥為檀那圓勝事。 
南無三滿多。沒馱喃。唵。薩嚩你嚩多南。伊呬
伊呬。阿你底也。素麼伴佐諾叉。怛羅攞。護計都。
那嚩捺捨尾。嚩那阿瑟吒尾。孕捨底喃。婆哩吠。摘
枳吽。娑婆訶。
<other>周天列宿真言</other>
南無三滿多。沒馱喃。阿鉢羅底。賀多捨。薩娜
喃。怛姪他。唵。佉佉呬。佉呬。吽吽。入嚩羅。入
嚩羅。鉢羅入縛羅。鉢羅入縛羅。底瑟吒。底瑟吒。
瑟枳哩。瑟枳哩。娑溥吒。娑溥吒。扇底迦室哩曳。
薩訶。
 菩薩慈悲願力深，  逍遙變化自由身。 
 紅塵堆裏常清淨，  白業情中度苦輪。 
 相好端嚴如海量，  神通妙用若天真。 
 人人返本回光照，  那個親疏辨主賓。 
<other>地水二司真言</other>
 普請焰魔諸部眾，  地水二界眾靈祗。 
 願聞密語警心通，  同赴今時清淨會。 
南無三滿多。沒馱喃。唵。薩羅琰魔羅。羅左耶。
部即多。伊呬伊呬。娑婆訶。
南無三滿多。沒馱喃。唵。惹摩隸。哆哩哆哩吽。
娑婆訶。
<other>普召集真言</other>
南無。步步哩。迦多哩。怛他誐多耶。
唵（引）。薩嚩薜荔多。誐羅沙耶。伊呬伊呬。薩訶。
（止）
<other>供養諸佛飲食真言</other>
<pb n="46"/>
 純陀供獻雖精細，  香積尤誇愈更深。 
 三十二相妙希奇，  福德因緣成上味。 
唵（引）。摩利支。婆訖旦。鉢底蹉。娑婆訶。
<other>獻鬼神食真言</other>
 肅陳曠野鬼神眾，  長令一粒遍微塵。 
 更希宣演妙伽陀，  蠢動含靈成正覺。 
唵（引）。佉佉。佉呬佉呬。誐哩恨曩。誐哩恨曩。薩
哩嚩。部帝迦未陵。娑訶。
<other>施面然鬼王食咒</other>
南無薩嚩怛他揭多耶。阿嚩魯只帝。
<other>行甘露水真言</other>
唵（引）。婆羅婆羅。三婆羅。三婆羅。虎吽。
南無婆伽婆帝。蘇羅波耶。怛他揭多耶。羅喝帝。
三藐三沒馱耶。怛姪多。唵。素魯素魯。皤羅素魯。皤羅素魯。
薩婆訶。
<other>普供養真言</other>
唵（引）。誐誐曩。三婆嚩。韈日羅吽。（止）
<other>迴向</other>
<other>陞座</other>
<other>字母真言</other>
 無量總持王具足，  一一皆從字母生。 
 善知眾藝舉揚時，  天上人間皆信仰。 
阿多波者那。邏拖婆叉娑。嚩多也瑟吒。迦娑摩
伽陀。社鎖拖。奢伽吒。娑多壤。曷羅多波車。娑摩
訶婆縒。伽吒拏。娑頗娑迦也。娑室者吒多。
 啟迪菩薩大行時，  三賢十地絕思議。 
 欲明裴相真方便，  須問圭峰老古錐。 
 克念三心祈顯煥，  堅舒五誓力行持。 
 豁然雲散蟾輪現，  萬古神光說向誰？ 
<other>發菩提心真言　金剛披甲真言</other>
 悲智願為三體性，  十方諸佛總歸依。 
 五弘誓願恣幽深，  無漏果因成正覺。 
唵（引）。目地即多。母答波那耶銘。
<other>堅固菩提心真言</other>
唵（引）。即多鉢羅帝。吠能迦魯彌。
<other>一切如來心真言</other>
 三世十方諸佛海，  一心平等遍莊嚴。 
 慈悲喜捨廣無涯，  密語宣時總明顯。 
唵（引）。薩嚩怛他誐多。波帝鉢羅。嚩羅尾誐。多婆
曳。捨麼野。薩嚩銘。婆耶嚩底。薩嚩婆𨳲毗藥。娑
嚩娑底。婆嚩睹。母𩕳母𩕳。尾母𩕳。左羅𩕳。婆野
尾誐帝。波野賀羅尼。冒地冒地。冒馱耶。冒馱曳。
沒地哩。沒地哩。薩嚩怛他蘗多。訖哩乃耶。尾瑟𪘨。
娑婆訶。
<other>諸佛心印真言</other>
唵（引）。嚩羅嚩底。嚩日羅鉢羅底。瑟恥帝秫帝。薩
嚩怛他誐多。母捺羅。地瑟吒喃。地瑟恥帝。薩訶。
<other>一切如來金剛披甲真言</other>
唵（引）。母𩕳母𩕳。母𩕳嚩隸阿鼻詵。左睹𤚥。薩嚩
怛他蘗多。薩嚩尾你也。鼻晒計。摩訶嚩日羅。迦嚩
左。母捺羅。母捺羅帶。娑嚩怛他蘗多。訖哩乃耶。
地瑟恥多。嚩日羅。薩婆訶。（止）
 三心克備道芬芳，  五願堅持愈更光。 
 智向覺天為日月，  悲於苦海作舟航。 
 先明本性歸真宅，  轉化群生達故鄉。 
 若要更知君子行，  先人後己也何妨？ 
<other>一切如來心中心真言　（至）隨心咒</other>
 世出世間總超越，  由來未定上頭關。 
 今持清淨妙伽陀，  百千日月同時現。 
唵（引）。尾麼哩惹野。嚩[口*(肄-聿+(企-止+米))]阿蜜哩。帝啼吽吽。𠷑吒
𠷑吒。薩嚩訶。
唵（引）。跋羅跋羅。三跋羅。三跋羅。印捺哩也。尾
秫馱寧。吽吽。魯左梨。娑婆訶。
<pb n="47"/>
<other>一切如來灌頂真言</other>
唵（引）。阿彌哩多。嚩隸嚩羅嚩羅。鉢羅嚩羅。尾秫
帝。吽吽。𠷑吒𠷑吒。薩婆訶。
<other>解百生冤家陀羅尼</other>
唵（引）。諾賀諾賀。薩嚩納瑟吒。鉢羅納瑟吒。怛羅
南。娑婆訶。
 善惡猶同誰與何？  堪嗟人世少禪那。 
 開顏祇在養時有，  掣肘元從害處多。 
 萬種千端能坐斷，  十方三際自消磨。 
 如其一念隨他轉，  永劫無由出愛河。 
<other>摩利支天大三寶真言</other>
 住持同體分多種，  摩利支天再舉揚。 
 翻邪得戒兩圓融，  三十六神同擁護。 
唵（引）。播那訖羅摩細。波羅紇羅摩細。烏那野摩細
嚩。那摩細。迺羅摩細。按多哩馱南摩細。薩婆訶。
怛姪他。陀[口*(肄-聿+(企-止+米))]酥迦隸。母隸三摩。母裡馱。致羅乞叉
𤚥。薩哩嚩。婆曳數。娑婆訶。
唵（引）。晚多隸。嚩那隸。嚩羅隸。嚩羅賀目契。薩
哩嚩。努瑟吒曩。滿馱娑婆訶。
<other>摩利支菩薩決定成就真言</other>
南無薩嚩沒馱冒地。薩怛吠毗藥。怛你也他。阿
隸酥迦隸。母隸三麼母哩馱致。羅乞叉。羅乞叉𤚥。
薩哩嚩。婆曳毗藥。娑婆訶。
唵（引）。嚩羅隸。縛那哩。嚩羅賀。契薩裡。縛努瑟
吒。滿馱滿馱。娑婆訶。
唵（引）。阿哩迦摩細。娑嚩訶。
唵（引）。摩哩迦摩細。娑婆訶。
唵（引）。按多哩。馱摩細。娑婆訶。
唵（引）。帝祖摩細。娑婆訶。
唵（引）。烏那耶摩細。娑婆訶。
唵（引）。虞羅摩摩細。娑婆訶。
唵（引）。嚩曩摩細。娑婆訶。
唵（引）。支嚩羅摩細。娑婆訶。
唵（引）。摩利支。那羅摩細。薩婆訶。（止）
 恩中冤結火炎炎，  不顧衣珠自解粘。 
 每以篇章矜識達，  常將望族恃威嚴。 
 誇豪傲物多殘害，  倚勢凌人弗退謙。 
 今日道場須指出，  勸君宜把信香添。 
<other>摩利支禁冤兵真言</other>
 冤兵逆寇難勍敵，  舉刃揮戈恣擾攘。 
 願將咒禁廣宣揚，  盡展降旗各回去。 
唵（引）。晚多隸。嚩那隸。嚩羅嚩羅。賀目契。薩哩
嚩努。瑟吒哩。布瑟你焰。娑怛婆耶。吽𠷑吒。娑婆
訶。
唵（引）。晚多隸。嚩那隸。縛羅隸。嚩羅賀目契。
吽。阿母劍。摩羅野。吽𠷑吒。娑婆訶。
<other>隱身神力真言</other>
唵（引）。摩利支。按多里。馱南摩細。娑婆訶。
唵（引）。按多里。馱摩細。薩婆訶。
<other>遇大難想菩薩結其衣角真言</other>
 一切有情罹大難，  結其衣角願哀憐。 
 神通無量妙難思，  般若光中皆自在。 
南無羅怛那。怛羅夜耶。南無摩利支。你嚩多也。
賀裡那耶摩。嚩裡多也。沙也弭。怛姪他。唵。挽帝
羅。挽多[肄-聿+(入/米)]。嚩那裡。嚩羅賀目契。薩裡嚩。努瑟吒。
鉢羅努瑟吒。南目欠。滿多弭。薩婆訶。
 區區來向母胎中，  致害何曾念凱風？ 
 菩薩化身臨彼岸，  夜叉隨手立長空。 
 三生冤債當時斷，  千軸靈文逐處通。 
 今日相忘須解結，  優曇花發雨濛濛。 
<other>諸難不侵真言</other>
 刀兵疾疫遭饑饉，  水火風難大三災。 
 其中不動一毫毛，  我國晏然咸自在。 
<pb n="48"/>
唵（引）。摩利支。禰嚩多也。怛你也他。唵。含引挽
多隸。挽多隸。嚩羅隸。嚩羅賀目契。薩裡嚩。努瑟
吒南。誐羅新。滿多彌。薩婆訶。
<other>佛頂心蓮花手自在心王真言</other>
南無曷羅怛那。多羅夜野。南無阿利耶。跋盧吉
帝。攝伐羅耶。菩提薩埵婆耶。摩訶薩埵婆耶。摩訶
迦盧尼迦耶。怛姪他。阿跛陀。阿跛陀。跋利跋帝。
堙呬堙呬。鉢羅摩輸馱。菩跢耶。唵。薩婆斫芻伽耶。
陀羅尼。因地利耶。怛姪他。婆盧吉帝。什伐羅耶。
薩婆咄瑟吒。嗚賀耶彌。娑婆訶。
唵（引）。諾賀諾賀。薩嚩納瑟吒。鉢羅納瑟吒。怛羅
喃。薩婆訶。
唵（引）。三多羅。伽多娑婆訶。
 世上多多有萬般，  而今拈出豈相謾？ 
 劉王入院情何重？  居約迎官事可看。 
 忽遇王真心膽顫，  若言成益骨毛寒。 
 倘能彼彼無相累，  業海波濤一念乾。 
<other>虛空藏菩薩離冤憎會神咒</other>
 冤憎會若常纏繞，  步步何曾得自由？ 
 胸中一念悉相忘，  密語加持轉光顯。 
阿彌羅闍鞞。唅蒲沙闍鞞。他婆那闍鞞。唻差三
弭。𠷑吒羅。闍師悉⿰口炭那。類鞞世羅迦尼呼。麻摩訶。
迦嚕尼迦。娑婆訶。
<other>虛空藏菩薩隨願成就咒</other>
多姪他。阿密利＆CB21830;。阿密利＆CB21830;。遮羅遮羅。毗遮
羅。羶遮羅。迦嘍尼迦。阿羅波羅。訶羅末羅。毗伽
陀利。摩摩佉。蒲闍末那。迦嘍尼迦。真多末利。逋
羅夜。迦嘍尼迦。娑婆貰迷。薩他波也。阿闍若。陀
羅薩婆鉗。喉嘍帝。毗毗迦鉗。地利煞吒。毗比迦鉗。
迦嚕尼迦。脯利夜垢。摩摩薩。迦賜夜。阿貰夜。薩
婆鉢達捨。阿舒迦帝。娑婆訶。
唵（引）。諾賀諾賀。薩嚩納瑟吒。鉢羅納瑟吒。怛羅
南。娑婆訶。（止）
<other>香供養真言</other>
 宴會清齋燒沉水，  意消無遍獲圓通。 
 舉揚切忌涉廉纖，  不是非空亦非火。 
唵（引）。摩利支。度半。鉢羅底蹉。娑婆訶。
<other>花供養真言</other>
 靈山會上佛親舉，  迦葉微微笑臉開。 
 一人傳去一人來，  美艷清香愈芬馥。 
唵（引）。摩利支。補瑟半。鉢羅底蹉。薩婆訶。
<other>燈供養真言</other>
 大光明藏俱拈出，  不離如今一盞燈。 
 輝天照地永無窮，  成就菩提真實慧。 
唵（引）。摩利支。你伴。鉢羅底蹉。薩婆訶。
<other>塗供養真言</other>
 性水本來無障礙，  真空流注遍塵沙。 
 鉢中聊以作塗香，  淨智莊嚴功德聚。 
唵（引）。摩利支。獻馱。鉢羅底蹉。薩婆訶。
<other>果供養真言</other>
 柤梨橘柚雖堪口，  嚼破酸甜各自知。 
 更加紅熟愈馨香，  成就菩提無澀苦。 
唵（引）。摩利支。未憐。鉢羅底蹉。薩婆訶。
<other>普供養真言</other>
 香花燈水蘋婆果，  敬奉楞嚴自在王。 
 惟希納受鑒丹衷，  滿我檀那廣大願。 
唵（引）。摩利支。誐誐那。鉢羅底蹉。薩婆訶。

楞嚴解冤釋結道場密教上終

祝
大明萬萬年刊刻

<pb n="49"/>
<sarticle>楞嚴解冤釋結道場密教卷中</sarticle>

<other>入壇歎佛</other>
 道場清淨眾，  各各當至心。 
 至心勤歸依，  至心勤禮拜， 
 大聖大慈悲，  解冤結菩薩。 
 菩薩大慈悲，  能解根塵結； 
 菩薩大慈悲，  能除生死罪。 
 六類悉蠲除，  六根常清淨。 
 負心修忍辱，  瞋恨不能加。 
 負命息冤讎，  屍羅轉清淨。 
 負財與佈施，  負力毗梨耶。 
 呵罵惡聲除，  智慧尤光顯。 
 鞭撻不相續，  禪定力加持。 
 種種俱對治，  六類皆消滅。 
 具足波羅蜜，  無量總持門。 
 進趣各修行，  圓明於種智。 
 今日已往去，  永不復退轉。 
<other>信禮解冤結菩薩</other>
<other>讚禮上聖</other>
一心歸命禮，眾生慈父，佛頂心王。陀羅尼力普光
明，婆伽婆心悉圓滿。解三生之宿業，毒氣消除；滅六類
之冤家，靈根寂靜。向罽賓陀國巡門，而救療疾疫之災
殃；於波羅奈城誦咒，而增長期頤之壽考。神通廣大，願
力崇高。天龍八部總歸依，世界十方盡迴向。常光照
耀，妙用維持。廣將成佛之法門，普展利生之方便。願
垂哀憫，俯察凡庸，今日今時，光臨法會，（和）受請供養。
 眾生慈父佛心王，  剎剎塵塵豈覆藏？ 
 無量總持親自演，  百千三昧放毫光。 
 三生宿業從茲滅，  六類冤家便可忘。 
 識取本來真面目，  風從花裏過來香。 
<other>諸佛出定真言　禮請真言</other>
 遍界遍空無隱覆，  何須警覺起那伽？ 
 密言舉處正玄微，  法性海中齊出現。 
唵（引）。三昧耶。薩埵唵。唵（引）。羅縛嚕底。瑟吒吽。
唵（引）。欠嚩囉馱都。
 四眾歸依至意深，  再三撈漉始知音。 
 人人自有昭昭在，  佛佛何須遠遠尋？ 
 凡聖悟來元是我，  古今無異一真心。 
 會中倘若知斯旨，  不在忉忉費古今。 
<other>第二時陞座</other>
<other>四十二字母真言</other>
 稽首光明大佛頂，  如來萬行首楞嚴。 
 光中化佛演微言，  誦念普令祛夙業。 
摩訶佛陀。烏瑟膩沙。多他阿伽度。俱醯耶𠔃都。
般帝般帝。毗勃陀地。瑟吒阿羅陀。娑婆菩提薩埵。
遮利捨那。娑訶娑羅。首楞嚴。摩訶修多羅。（止）
 枝末根源品類多，  俱生俱滅總包羅。 
 時時震動寒如瘧，  念念遷流急似梭。 
 煩惱魔軍應壞散，  菩提覺樹自婆娑。 
 楞嚴禪髓稱奇絕，  覿面相呈會也麼？ 
<other>如來頂相咒</other>
 諦想自他俱不見，  水中醎味最幽玄。 
 等持菩薩豈難量？  密語宣時宜薦取。 
南無。薩嚩怛他揭帝□。阿囉訶𦿔。三藐三菩
提𦿔。跢姪他。輸達尼。薩婆達麼。毗輸。薩婆薩婆。
毗輸達尼。輸提毗輸提。娑婆達麼毗輸提。娑婆訶。
<other>如來眼相咒</other>
唵（引）。釋雞三麼曳。騷咩。娑婆訶。
<other>解冤結真言</other>
唵（引）。三哆羅。佉多。薩婆訶。
 異口同音告阿難，  根塵縛脫互摧殘。 
 十方共聽慈風軟，  萬劫同誇業海乾。 
<pb n="50"/>
 興福拈時珠燦燦，  世尊演處玉珊珊。 
 安公錯句真消息，  掃蕩煙塵法界寬。 
<other>首楞嚴心印咒　（至）解冤結咒</other>
 無上楞嚴真實性，  遍虛空界悉包容。 
 一心持誦妙難思，  六類冤家總消滅。 
怛你也他。唵（引）。阿曩邐。阿曩邐。尾捨弟。尾捨
弟。吠哩野。吠哩野。嚩日囉。馱賀囉。滿馱滿馱。
 解結解結解冤結，  解得百生冤債滅。 
 冤家債主盡消除，  相逢相遇皆歡悅。 
曩謨僧禁吒。護禁吒。吾今為汝解金吒。終不與
汝結金吒。唵。強中強。吉中吉。麼訶提中與提律。
一切冤家離汝身。摩訶般若波羅蜜。唵。三陀囉伽哆。
娑婆訶。唵。遏阿暗惡。
唵（引）。諾賀諾賀。娑嚩納瑟吒。鉢囉
納瑟吒。怛囉喃。娑婆訶。
 迷真逐妄兩俱非，  窮子伶侽弗見歸。 
 護法呵空心豁達，  掌珠雙破悟玄微。 
 昔年深密雖宣演，  今日楞嚴愈發揮。 
 偈頌長行皆指出，  拈來不離目前機。 
<other>首楞嚴心印咒</other>
 無上楞嚴真實性，  遍虛空界悉包羅。 
 一心持誦妙難思，  六類冤家總消滅。 
怛你也他。唵（引）。阿曩邐。阿曩邐。尾舍弟。尾舍
弟。吠哩野。吠哩野。嚩日囉。馱賀囉。滿馱滿馱。
𩕳𩕳日囉。播抳吽。癹吒吽。納嚕吽癹。娑婆訶。
 解結解結解冤結，  解了百生冤債滅。 
 冤家債主兩相忘，  相逢相遇皆歡悅。 
南無僧禁吒。護禁吒。吾今為汝解金吒。終不為
汝結金吒。唵。強中強。吉中吉。摩訶提中有殊唎。
一切冤家離了身。摩訶般若波羅蜜。唵（引）。三陀囉
伽陀。娑婆訶。唵（引）。遏阿暗惡。
唵（引）。諾賀諾賀。薩嚩納瑟吒。波囉納瑟吒。怛囉
喃。娑婆訶。
<other>南無解冤結菩薩</other>
 陀羅微細最難知，  真妄如何說向伊。 
 種子含藏無失沒，  現行發用又支離。 
 瀑流滾滾奚能止？  幻法重重豈可推？ 
 彈指若超無學地，  自然光透兩條眉。 
<other>加持首楞嚴心印咒　（至）解結神咒</other>
 無上楞嚴真實性，  遍空遍界悉包含。 
 一心持誦妙難思，  六類冤家總消滅。 
怛你也他。唵。阿曩邐。阿曩邐。尾舍弟。尾
舍弟。吠哩野。吠哩野。嚩日囉。馱賀囉。滿馱滿馱。
𩕳嚩日囉。播抳吽。癹吒吽。納嚕雍癹吒。娑婆訶。
<other>解冤結神咒</other>
 解結解結解冤結，  解了百生冤債滅。 
 冤家債主兩相忘，  相逢相遇皆歡悅。 
南無僧禁吒。護禁吒。吾今為汝解金吒。終不與
汝結金吒。唵。強中強。吉中吉。波羅會裏有殊律。
一切冤家離了身。摩訶般若波羅蜜。唵（引）。三陀囉伽
陀。娑婆訶。唵（引）。遏阿暗惡。
唵（引）。諾賀諾賀。薩嚩納瑟吒。鉢囉納瑟吒。怛囉
那。娑婆訶。
<other>南無解冤結菩薩</other>
 祇夜伽陀恣舉揚，  文詞精瑩玉鏘鏘。 
 已聞法句超真際，  更聽玄音悟大方。 
 凡聖何曾分楚越？  根塵爭得有膏肓？ 
 如來苦口親宣說，  六解須知一也亡。 
<other>加持首楞嚴心印咒　（至）解冤結神咒</other>
 無上楞嚴真實性，  遍空遍界悉包含。 
 一心持誦妙難思，  六類冤家總消滅。 
怛你也他。唵。阿曩邐。阿曩邐。尾舍弟。尾舍
弟。吠哩野。吠哩野。嚩日囉馱。賀囉。滿馱滿馱。
<pb n="51"/>
𩕳嚩日囉。播抳吽。癹吒吽。納嚕雍癹吒。娑婆訶。
<other>解冤結神咒</other>
 解結解結解冤結，  解了百生冤債滅。 
 冤家債主盡消除，  相逢相遇皆歡悅。 
南無僧禁吒。護禁吒。吾今為汝解金吒。終不為
汝結金吒。唵。強中強。吉中吉。摩訶提中與提律。
一切冤家離汝身。摩訶般若波羅蜜。唵。三陀羅。佉
哆薩婆訶。唵。遏阿暗惡。
唵（引）。諾賀諾賀。娑嚩納瑟吒。鉢羅納瑟吒。怛囉
喃。薩婆訶。
 攬几拈巾為發揮，  廣長舌相轉璇璣。 
 根中解去心尤妙，  喻上看來語更微。 
 興福以玄通佛意，  阿難示跡啟天機。 
 六窗杜絕獼猴睡，  笑倒雲山老衲衣。 
<other>楞嚴心印咒　（至）解冤結真言</other>
 無上楞嚴真實性，  遍虛空界悉包容。 
 一心持誦妙難思，  六類冤家總消滅。 
怛你也他。唵（引）。阿曩邐。阿曩邐。尾舍弟。尾舍
弟。吠哩野。吠哩野。嚩日囉。馱賀囉。滿馱滿馱。
𩕳嚩囉。播抳吽。癹吒吽。豽嚕雍癹吒。薩婆訶。
 解結解結解冤結，  解了百生冤債滅。 
 冤家債主盡消除，  相逢相遇皆歡悅。 
南無僧禁吒。護禁吒。吾今為汝解金吒。終不為
汝結金吒。唵。強中強。吉中吉。摩訶提中與提律。
一切冤家離汝身。摩訶般若波羅蜜。唵。三陀羅。佉
哆薩婆訶。唵。遏阿暗惡。
唵。諾賀諾賀。薩嚩納瑟吒。鉢囉納瑟吒。怛羅
喃。薩婆訶。
 於湛精明既不通，  狂花亂發遍空中。 
 根塵互遣亡纖翳，  法喻重宣有異功。 
 左右各牽迷至理，  是非鋒起入凡籠。 
 結心解處俱分散，  焰焰金烏出海東。 
<other>楞嚴心印咒　（至）解冤結真言</other>
 無上楞嚴真實性，  遍虛空界悉包容。 
 一心持誦妙難思，  六類冤家總消滅。 
怛你也他。唵（引）。阿曩邐。阿曩邐。尾舍弟。尾舍
弟。吠哩野。吠哩野。嚩日囉。馱賀囉。滿馱滿馱。
𩕳嚩日囉。播抳吽。癹吒吽。納嚕雍癹吒。薩婆訶。
 解結解結解冤結，  解了百生冤債滅。 
 冤家債主盡消除，  相逢相遇皆歡悅。 
南無僧禁吒。護禁吒。吾今為汝解金吒。終不為
汝結金吒。唵。強中強。吉中吉。摩訶提中與提律。
一切冤家離汝身。摩訶般若波羅蜜。唵。三陀羅。佉
哆薩婆訶。唵。遏阿暗惡。
唵（引）。諾賀諾賀。娑嚩納瑟吒。鉢囉納瑟吒。怛囉
喃。薩婆訶。
 一念初萌萬仞高，  含藏八識自堅牢。 
 豫且網內應難免，  地藏珠中豈可逃？ 
 六類紛紛俱繫綴，  四生浩浩共煎熬。 
 奢摩他體能端的，  彼此相忘入聖曹。 
<other>楞嚴心印咒　（至）解冤結真言</other>
 無上楞嚴真實性，  遍虛空界悉包容。 
 一心持誦妙難思，  六類冤家總消滅。 
怛你也他。唵（引）。阿曩邐。阿曩邐。尾舍弟。尾舍
弟。吠哩野。吠哩野。嚩日囉。馱賀囉。滿馱滿馱。
𩕳嚩日囉。播抳吽。癹吒吽。納嚕雍癹吒。薩婆訶。
 解結解結解冤結，  解了百生冤債滅。 
 冤家債主盡消除，  相逢相遇皆歡悅。 
南無僧禁吒。護禁吒。吾今為汝解金吒。終不為
汝結金吒。唵。強中強。吉中吉。摩訶提中與提律。
一切冤家離汝身。摩訶般若波羅蜜。唵。三陀囉。佉
哆娑婆訶。唵。遏阿暗惡。
唵（引）。諾賀諾賀。薩嚩納瑟吒。鉢囉納瑟吒。怛囉
<pb n="52"/>
喃。薩婆訶。
 大略區分十八般，  考窮元在一毫端。 
 廟堂豪傑須當勉，  草鹵凡庸切好看。 
 妙理雖云超六度，  深冤宜在運三檀。 
 倘能平等相忘處，  天上人間各自安。 
<other>東方阿閦滅罪真言</other>
 無量眾生煩惱重，  十三大罪愈難量。 
 東方滅罪妙伽陀，  持誦能令悉消滅。 
南無。婆誐嚩帝。阿蒭毗。鼻捨耶。怛他蘗多耶。
阿囉喝帝。三藐三沒馱耶。怛姪他。唵。誐誐𩕳。誐
誐𩕳。嚕枳帝。嚕枳帝。多嚕遮帝。多嚕遮帝。鉢囉
舍帝。鉢囉舍帝。頗鉢囉帝。頗鉢囉帝。賀多𩕳。賀
多𩕳。鉢囉賀多𩕳。鉢囉賀多𩕳。娑哩嚩。羯囉訶。
波囉布囉耶。阿屈蒭。毗捨耶都。娑婆訶。
<other>摧罪障真言</other>
唵（引）。嚩日囉。播抳尾。娑普吒耶。娑嚩阿婆耶。
滿馱那𩕳。鉢囉目乞叉耶。娑嚩跛婆。誐帝毗藥。薩
嚩娑怛喃。娑嚩怛哆誐多。嚩囉三摩耶吽。怛囉吒。
<other>召罪障真言</other>
唵（引）。娑嚩跛婆。羯哩灑拏尾。秫馱曩。三摩耶。
跛遮囉吽惹。
<other>普懺罪真言</other>
唵（引）。薩嚩跛波悉普吒。那賀曩。嚩囉耶。娑婆
訶。
楞嚴解冤釋結道場密教卷中

<sarticle>楞嚴解冤釋結道場密教卷下</sarticle>

<other>警策大眾</other>
 道場清淨眾，  各各當志心。 
 志心勤歸依，  志心勤禮拜， 
 大聖大慈悲，  解冤結菩薩。 
 菩薩大慈悲，  能滅眾生苦； 
 菩薩大慈悲，  能解根塵結。 
 發明真實慧，  三觀永澄明。 
 頓悟於本源，  漸修無量行。 
 六度皆圓滿，  超證寂滅門。 
 彼我悉消忘，  成就菩提道。 
 利益廣無邊，  普濟於一切。 
 今日已往去，  永不復退轉。 
 三回警策事無他，  意在人人會也麼？ 
 三觀澄明都在我，  六根清淨悉同科。 
 根塵縛脫何思慮？  生死空花總是訛。 
 鏡上看來心自見，  何勞馳騁動干戈？ 
<other>讚禮上聖</other>
一心歸命禮，四心圓備，三觀澄明。智光常照於十
方，慈力普加於五濁。常於災劫，救人而神用無虧；
每念苦鄉，解結而佳名愈盛。本觀音之化現，為解結之
權宜。修羅之瞋恨皆消，帝釋之冤讎已息。掌中捧出，
座下歸依。漸修而展演，地位皆差；頓悟而發揮，心性無
礙。六類解纏綿之業，三生除深重之冤。每將般若之淵
源，普施菩提之妙道。願垂哀憫，俯察凡庸，今日
今時，光臨法會，（和）受請供養。
 四心圓備喜圓成，  三觀澄明轉更精。 
 五濁界中乘一念，  十方境上度尋聲。 
 塵塵應現機緣熟，  處處光明路坦平。 
 地位階差皆展演，  返觀何處不崢嶸？ 
<other>禮拜真言　（至）召請真言</other>
 五體長舒投地上，  虔誠猶若太山崩。 
 十方無礙本堂堂，  合掌低頭無別禮。 
唵（引）。娑嚩俁拏。波囉拏。跢始嚕。畔馱曩耶。那
麼塞迦盧。彌履睹哩抳。娑婆訶。
唵（引）。娑嚩怛他誐多。地瑟吒。布禳咩伽。三敏怛
<pb n="53"/>
囉。娑頗羅拏。三未耶吽。
 再三讚禮盡披誠，  末復慇勤事鼎精。 
 自己靈光常不昧，  何勞諸聖愈佳名。 
 菩薩妙道從茲入，  彼我圓融患不成。 
 展事投誠君薦取，  除根伐樹勿入情。 
<other>三時陞座</other>
<other>加持三寶字母陀羅尼</other>
 三身覺海圓明眾，  此界他方大導師。 
 願聞密語作加持，  令此道場得成就。 
南無囉怛那。怛囉野耶。南無娑哩嚩。沒馱冒地。
薩怛嚩那。
<other>稽首梵音三歸依</other>
南無沒馱耶。南無達麼耶。南無僧伽耶。
 解結除冤樂有餘，  勤修觀行為祛除。 
 靈編舉處分三種，  正眼看來本一如。 
 句裏藏機須薦取，  定中發慧自相隨。 
 到頭展縮皆由我，  在則人兮亡則書。 
<other>摩利支天菩薩解冤結真言</other>
 心中繫綴真難解，  菩薩慈悲演密言。 
 我今持誦願哀憐，  無量冤家悉歡喜。 
南無囉怛那。怛囉夜耶。怛你也他。阿迦摩枲。
麼迦摩枲。阿度摩枲。爾鉢囉。摩訶爾鉢囉。摩枲怛
馱曩摩枲。麼爾野摩枲。南無窣都帝。囉乞叉。囉乞
叉。𤚥婆嚩。薩怛嚩曩几。婆怛囉。娑嚩婆俞婆捺囉。
吠毗藥。薩婆訶。
<other>隨心陀羅尼</other>
南無三滿多。沒馱喃。唵。摩哩爾野。薩婆訶。
<other>摩利支心真言</other>
唵（引）。縛羅隸。嚩那囉。嚩羅賀目契。薩哩嚩。奴
瑟吒。滿馱滿馱。娑婆訶。
<other>六字最上心真言</other>
唵（引）。摩利支。娑婆訶。
 清淨慈悲喜捨心，  無窮無盡去來今。 
 慈同彌勒源流遠，  悲若觀音行願深。 
 定慧圓明須適悅，  冤親平等任癉沉。 
 希顏慕藺勤精進，  佇看優遊功德林。 
<other>佛頂無能勝陀羅尼</other>
 歸依佛頂無能勝，  善住投誠七返除。 
 九十九億佛宣揚，  一心念通自明鏡。 
南無婆誐嚩帝。怛囉路枳也。鉢囉底。尾始瑟吒
耶。沒馱耶。婆伽筏帝。但你也他。唵。尾秫馱耶。
娑麼娑麼。三滿哆。嚩婆娑。薩婆囉拏。誐帝誐賀曩。
娑嚩婆嚩。尾秫睇。阿鼻詵。左都𤚥。摩素誐多。嚩
囉左曩。阿密㗚哆。鼻曬罽。摩訶曼怛囉。波乃阿賀
囉。阿賀囉阿。庾三馱囉。尾秫馱耶。尾秫馱耶。婆
婆羯摩尾尾拏。佛摩拏。誐誐曩。尾秫睇。烏瑟尼沙
尾惹耶。尾秫睇。娑訶娑囉。喝囉濕名。散祖你底。
娑嚩怛哆誐陀。嚩嚧羯𩕳薩吒。婆囉密多。波利布囉
抳。娑嚩怛他誐多。乞利馱耶。地瑟吒曩。地瑟恥多。
摩訶母捺隸。嚩日囉迦耶。僧賀多曩。尾戌睇。娑嚩
婆嚩拏。波耶突㗚羯底。波利秫底鉢囉底𩕳。嚩㗚多
耶。阿欲秫睇。三摩耶。地瑟恥地。摩𩕳摩𩕳。摩訶
摩𩕳。母𩕳母𩕳。尾母𩕳。麼地麼地。麼摩地。摩訶
摩地。蘇摩帝怛闥多。部多俱胝。波利秫睇。尾娑普
吒。沒姪秫睇。惹耶惹耶。尾惹耶。娑摩囉。娑摩囉。
薩埵沒馱。地瑟恥多秫帝。嚩日囉蘗陛。嚩日覽。娑
嚩都。摩麼薩嚩怛嚩。舍利藍。娑嚩娑埵喃難。者迦
耶。波利秫帝。娑嚩誐帝。波利秫睇。娑嚩怛他蘗多。
室者銘。三麼濕嚩。薩演都。薩嚩怛他蘗多。三摩濕
嚩娑。地瑟恥帝。沒姪耶。沒姪耶。尾冒馱耶。尾冒
馱耶。三滿多。波利秫睇。薩嚩怛他誐多。迄利馱耶。
地瑟吒曩。地瑟恥多。摩訶母捺隸。娑婆訶。
 粗中之細細中粗，  萬行因花次第敷。 
<pb n="54"/>
 每以三賢為入劫，  常將十信作凡夫。 
 看來位位成前後，  悟去塵塵絕有無。 
 更道忘心便頓證，  等觀元是一毗盧。 
<other>菩薩能令冤家為害不成真言</other>
 縱汝萬端興利害，  如刀斫水豈能傷？ 
 常令日月大天前，  無量冤家奚不便？ 
唵（引）。摩利支。阿母劍。摩囉耶。吽叭吒。薩婆
訶。
唵（引）。摩利支。左囉婆囉。左囉尸迦囉砮。誐彌你。
阿母迦夢。左吒野。吽叭吒。娑婆訶。
唵（引）。摩利支吽。阿母劍。尾你吠沙野。吽叭吒。
娑婆訶。
 忘心頓證豈相淹？  不在多多為解粘。 
 圓覺妙門真簡要，  楞嚴大定絕廉纖。 
 慈風扇處三根普，  法雨傾時四海霑。 
 三世如來關捩子，  為君拈出莫勞謙。 
<other>虛空藏菩薩無盡降伏冤家真言</other>
 一心不離那伽定，  無量魔冤自倒戈。 
 毒來慈受我分明，  三世如來行此道。 
阿㝹奈。阿鞞波囉闍。麼㝹叉夜。視奈奈闍奈。
麼尼呵囉。阿奈夜。頗羅舊。阿揭婆你。婆藪毗奈夜
藪。舍舍婆＆CB21830;奈摩。摩麼頗馱麼。奈末兜梵毗。娑舍
麼兜支䫂。奈枳利捨庵。復僧輸尾。薩婆訶。
唵（引）。諾賀諾賀。薩嚩納瑟吒。婆囉納瑟吒。怛囉
喃。娑婆訶。
 六度修行為對治，  直須精進勿遲疑。 
 根塵深結知何日？  彼我相忘在此時。 
 菩薩已蒙垂愍念，  眾生更在力行持。 
 等將法界俱迴向，  是處歡悰也大奇。 
<other>救濟一切眾生真言</other>
 佛視眾生如一子，  慈風定慧廣哀憐。 
 無邊剎海總該羅，  普使歸來登彼岸。 
阿彌㗚舍樓尼。迦遮囉。毗遮囉。珊遮囉。迦樓
尼迦。囉母囉母樓。毗迦陀履。摩目佉浮樓闍。婆柰
迦樓尼。迦真多。摩尼富樓也。迦樓尼迦。薩埵舍迷
他。婆夜阿若陀梨。陪鈴陪鈴。陪囉底。毗鞞迦鈴。
帝㗚致。毗鞞迦鉢。迦樓尼。迦否梨夜闍。摩麼阿闍。
薩埵跛履。波迦夜。阿輸迦底。薩婆訶。
<other>香供養真言</other>
 曾祝萬年天子壽，  熏成五分法王身。 
 旃檀林裏占都魁，  蘭麝業中俱上品。 
唵（引）。摩利支。度波鉢囉底蹉。薩婆訶。
<other>花供養真言</other>
 七寶池中呈國色，  一枝月裏占天香。 
 世尊拈起示諸人，  達麼傳來開五葉。 
唵（引）。摩利支。布澀波。鉢囉底蹉。薩婆訶。
<other>燈供養真言</other>
 一點八風吹不動，  寸心萬劫鎮長明。 
 西天佛祖盡相傳，  大地眾生消黑暗。 
唵（引）。摩利支。你波。鉢囉底蹉。娑婆訶。
<other>塗供養真言</other>
 雨過千江波皺玉，  風搖四瀆浪翻花。 
 灑為甘露潤群生，  霈作恩波霑法界。 
唵（引）。摩利支。頗多。鉢囉底蹉。薩婆訶。
<other>果供養真言</other>
 福地栽來今已熟，  心花結處自然成。 
 就中常占御園春，  直下共圓菩提果。 
唵（引）。摩利支。未憐。鉢囉底蹉。薩婆訶。
<other>普供養真言</other>
 香花燈塗珍果等，  供養楞嚴諸聖賢。 
 惟希納受鑒丹衷，  滿我檀那廣大願。 
唵（引）。誐誐曩。三婆嚩。韈日囉斛。
 我以功德力，  如來加持力， 
<pb n="55"/>
 及以法界力，  普供養而住。 
（禮別俱在下文。
楞嚴解結初時疏：稽首和南，皈命禮請釋迦牟尼佛，
十方諸如來，解冤結諸大菩薩眾，慶喜大尊者，諸大阿羅
漢。（出定）咸冀三明六通證凡悃。（入意）今則華壇已備，秘範初
行，謹具疏章，投誠禮請楞嚴會上六位聖賢（座下）。恭望聖
慈俯憐凡懇，俯降道場，證盟修奉，成就善功。庶滿願
心，克諧志意。右伏以佛不違眾生之請，有求必從；人期
延上聖之臨，無誠不格。供養上位聖賢，體同一理，以慈
悲心，誓度眾生；以廣大力，普除夙障。但齋主△等，敢
竭凡供養，降慈光，願賜哀憐，證盟修奉。伏願花台寶
座，暫辭快樂之宮；玉相金容，悉應懇祈之至。謹疏。
貳時：（依前）今則謹啟道場，上迎聖馭，幸垂光降，曲賜
證盟，輒具丹誠，再干洪造。伏以遇災遇禍，用披控訴之
詞；竭己虔誠，當盡報酬之志，切念△曩因災咎，深切驚
惶，仰祝聖賢，披肝瀝膽，慮今世前生之債，成未來現在
之冤。願負財、命、心、力、鞭笞、呵罵，托奉楞嚴，祈消罪
惱。幸慈悲之方便，變災禍以為祥。仰戴洪慈，敢忘聖
德。用啟修崇之志，少酬庇佑之慈。伏願大開慈愍之
心，俯從人欲；克享微誠之薦，庶滿願心。干冒慈光，無
任望恩激切屏營之至。謹疏。
三時：（依前）今則重伸誠悃，仰仗慈光。再運一心而懇
禱，更勤五體以虔誠。既應凡情，敢忘聖造？但△肅嚴
壇＆CB21805;祇奉佛乘。酬既荷之初恩，庸謹干於後澤；庶前冤
之頓解，俾向善以時臻。伏願諸佛慈悲，天通護念。結
根解釋，頓忘六綰之非；禍去福來，永獲千生之慶。干冒
慈光，不勝惶懼之至。謹疏。

<bz>〔錄文完〕</bz>

<article id="n52">地藏慈悲救苦薦福利生道場儀</article>

<other>地藏慈悲救苦薦福利生道場儀</other>
整理者　趙文煥　侯沖
<bz>〔題解〕</bz>
<bf>《地藏慈悲救苦薦福利生道場儀》</bf>，中國佛教典籍。宋釋元
照集。四卷。明清雲南阿吒力僧常用科儀。
本科儀主要以唐實叉難陀譯<bf>《地藏菩薩本願經》</bf>為依據而編
集。包括儀文兩卷，提綱、密教各一卷。舉辦法會時不僅儀文、
提綱、密教交叉使用，而且還要依行儀的過程逐品唱誦<bf>《地藏菩
薩本願經》</bf>。在現存科儀中較有代表性。是研究佛教科儀的重
要資料。
本科儀不見中外佛書著錄，也未為歷代大藏經所收。
整理本以雲南省佛教協會趙文煥藏清康熙三十七年抄本為
底本，以雲南省玉溪市延光居士藏<bf>《地藏慈悲救苦薦福利生道場
綱要》</bf>（甲本）及<bf>《薦福利生慈悲救苦地藏尊經密教卷上》</bf>（乙本）
為校本。

<other><bz>〔錄文〕</bz></other>

<sarticle>地藏慈悲救苦薦福利生
道場儀文上</sarticle>

<other>壇前教誡　（鎖佛龕）</other>
（舉）人天同聽梵音聲　（四聲）
梵音聲菩薩摩訶薩　（四聲）
（唱）提綱
 云何於此經，  究竟到彼岸。 
 願佛開微密，  廣為眾生說。 
（普念）摩訶般若波羅蜜
壇前教誡
 稽首難思真法界，  地藏海會眾聖賢。 
 我今教誡演洪儀，  望聖慈悲密加護。 
<pb n="56"/>
教誡儀文，分為三段：
第一、教誡模範；第二、道場法則；第三、表揚咒水。
且初教誡模範者。切以如來出現，必為大事因緣；
教法流通，斯有古規模範。所以說法，乃六種成就；今茲
設供，則一切莊嚴。眾等當生恭敬之心，無起分別之念。
想像佛心平等，折伏我慢貢高。策勤三業，玉潔冰
清；感格八位，日臨月照。斷貪瞋癡之苦本，修戒定慧之
善因。永絕是非，休分人我。遠離睡眠懈怠，制御掉舉
昏沉。則能捨妄歸真，自可超凡入聖。果能如是，何莫
由斯？檀那既同夤協恭此會，必博施濟眾。顯案宣揚，
先究其義而讀其文；密教加持，必專其心而致其意。提
綱者，撮其機要；唱詠者，和以梵音。咒水者，倍倍誦於
總持；排壇者，事事成其利益。法樂接奏，歌詠讚揚，務
在精專，毋令放逸。燃燈點燭，燒香獻花，以至操持
齋饌，須要精專。供養聖凡，所當嚴潔。當念聖賢徘徊
法席，鬼神逼塞虛空。苦趣仰望於良因，凡聖豈容於苟
簡？欺罔自招大禍，勉旃宜策新勳。其有狂妄無端之
流，疑惑不信之者，神靈洞鑒，罪責難逃，豈皏空言？敬
白如是。
常精進菩薩摩訶薩
 地藏法會作津梁，  理道場融事道場。 
 八總相門明日月，  一方寸地瑩冰霜。 
 威儀濟濟臨壇＆CB21805;，  模範恢恢正紀綱。 
 教誡倘能遵聖訓，  紛紛花雨散天香。 
大聖地藏王菩薩
道場法則儀當演　（先唱題）
恭聞大覺瞿曇老子，昔在忉利天宮，顯大神通，為母
說法，放百千光明雲相，出無量微妙之音。會十方萬億
神天，集海嶽山川龍鬼。出廣長舌，震大雷音。演地藏
之威神，讚菩薩之孝行。分為變化，累劫因緣。廣說數
千餘言，分為一十三品。所謂忉利天宮神通品、分
身集會品、觀眾生業緣品、閻浮眾生業感品、地獄
名號品、如來讚歎品、利益存亡品、閻羅王眾讚歎品、稱
佛名號品、較量佈施功德緣品、地神護法品、見聞利益
品、囑累人天品。如是一十三品，因緣不可思議，功德難
量，稱揚無盡。欲傳大義，須借洪音。八句偈章，讚聖者
德。
（舉）常不輕菩薩
 地藏威神詎可量？  兩為聖女救慈堂。 
 盡形素仰蓮花目，  端坐常稱自在王。 
 一旦佛慈俱感應，  二生孝行愈增光。 
 乃知因地勤修證，  金口當年善讚揚。 
表揚咒水儀當演　（唱題）
伏聞諸佛從真如海，起大悲心；眾生入塵勞門，由煩
惱障。所以現身現土，莫不利物利人。顯教則有十二分
經，總持乃是一切密語。持誦之者，觀想之流。或見或
聞，或信或受。則乃背塵合覺，如黃丹點鐵以成金；決然
入聖超凡，若片幡遇風而至海。今茲勝會，普及有緣。
四生六道，感應而來；十地三賢，混融無礙。法事所務，
咒水為先。憑仗伽陀，即成甘露。滅瞋心之業火，潤功
德之叢林。灑道場則濁穢頓除，霑會眾則塵勞解脫。變
飲食為法喜禪悅，化黑暗作智慧光明。然後悟法水之真
空，證菩提之妙果。是乃平等法會，所謂廣大勝緣。
普與含情，同歸華藏。加持密咒，一一宣揚。先詠偈章，
聊伸讚歎。
 地藏勝會啟壇場，  密咒柴油水米香。 
 安息飛煙雲霧捲，  蘭膏發焰慧燈光。 
 緇流濟濟皆精潔，  賢聖巍巍盡讚揚。 
 法雨滿空甘露灑，  道場何處不清涼？ 
南無無垢淨光佛
（六部神咒　諸部因緣　梵語心經）
歌讚
一鉢寒泉，蠲除熱惱，功瞕莫可量。注想曹溪水，別
<pb n="57"/>
來幾度春光？凝然湛寂，灌清淨醍醐甘露漿。霏法雨，
楊枝灑處，遍滿壇場。
普願霑濡，使含識俱蒙出離苦鄉。餓殍焦面，了悟
自性真常。我今法會，仗密語伽陀咒讚揚。周沙界，
無人無我，盡獲清涼。
南無清淨慧菩薩　（迴向　奏樂　止）
（登壇告白）
地藏海會佛菩薩　（四聲）
開壇門部陀羅尼　（四聲）
法不孤起，仗境方生；法隨法行，法幢建立。法幢既
立，必有因緣。今此道場，寧無由致？先當入壇，清淨三
業。今當焚香、灑淨、淨壇、結界、散花，以為佛事，清淨
三業。三業論文，請為宣演。
伏聞業同三世，從身口意之所生；罪起一心，自貪瞋
癡之所造。壇場既備，法席洪開。憑密語以懺雪愆尤，
仗佛慈而消除過咎。所謂道：洗淨從前煩惱垢，不妨百
煉見真金。淨三業偈，謹為舉揚。
 身口意業本來同，  一念迷真失本宗。 
 喝散障雲無點翳，  一輪杲日照常空。 
南無除蓋障菩薩　（和）摩訶薩
（加持淨三業真言）
三業六根悉清淨
焚香論文儀
伏聞真法性海，飄飄燃戒定之香；古佛道場，渺渺吐
氤氳之氣。耶輸難中焚一炷，靈山會上遍垂祥。欲求解
脫之真香，必假深壇作佛事。所謂道：莫學畢陵池畔過，
河神捉要尋贓。焚香有偈，今為舉揚。
 五分法身真妙香，  人人具足露堂堂。 
 無根樹下親拈起，  供養無上大法王。 
南無香供養菩薩　（和）摩訶薩
（加持焚香真言）
香雲童子大菩薩
灑淨論文儀
伏聞水不洗水，妙契法身；塵不染塵，返資自己。蠲
除器界，蕩滌壇場。灑枯木而再逢春，潔穢邦而成淨土。
所謂道：內外中間無濁穢，聖凡幽顯總清涼。灑淨有偈，
今為舉揚。
 八功德水自天真，  善洗眾生業垢塵。 
 流入毗盧華藏界，  個中無處不超倫。 
南無清淨慧菩薩　（和）摩訶薩
（加持灑淨真言）
壇場內外悉清淨
淨壇論文儀
伏聞善財樓閣，到頭已覺於城東；慈氏園林，觸目遍
聞於華藏。結成器界，立個道場。無去無來，不生不滅。
所謂道：竹影掃階塵有動，水流急處月無痕。淨壇有偈，
今為舉揚。
 聚沙成塔亙青天，  舉止分明在目前。 
 法界道場今蕩滌，  自然湧出一枝蓮。 
南無淨壇場菩薩　（和）摩訶莎
（加持淨壇真言）
雪山童子大菩薩
結界論文儀
伏聞鐵關不閉，誰知內外分明？金壁將圍，自然寶
界清淨。直要葛籐截斷，還他水洩不通。左右方圓，捲
舒在我。所謂道：東西南北門相對，無限金錘擊不開。
結界有偈，今為舉揚。
 荊棘林中業火生，  經由大地恁縱橫。 
 金剛結出摩訶力，  直向如來行處行。 
南無金剛界菩薩　（和）摩訶薩
（加持結界真言）
結大界菩薩
此處散花，入振鈴持咒繞香壇。入句起時常行之
<pb n="58"/>
散花真言。如不散花結界，依散花論文念去。（入散花果行
道。）
散花之設，古有常規。咒師七行點淨，檀越捧爐後
隨。知會舉起散花，大眾繞壇行道。　（接花文）
散花論文儀
伏聞萬行因花，成就菩提之妙果；一生授記，已明般
若之證因。五葉遍人間，一花開世界。所謂道：老胡座
上親拈處，迦葉微微笑點頭。散花有偈，今為舉揚。
 一花五葉祖師傳，  淺白深紅有萬般。 
 宴座巖前無說處，  紛紛墜落紫雲端。 
南無花供養菩薩　（和摩訶薩）
（加持散花真言）
燒香供養
恭聞戒香焚而眾惡自息，定香焚而妄境不生。慧香
永斷於無明，解脫頓超於結縛。光明顯現，知見寂然。
氤氳周遍娑婆，靉靆普薰法界。嚴持身口意，供養佛法
僧。誓度諸有情，皆共成佛道。
 戒香定香與慧香，  解脫知見法身香。 
 願此香嚴亦如是，  還作自他五分香。 
香供養菩薩　（和）摩訶薩
讚歎三寶
夫三寶者，三寶有度生之願，歷劫何窮？眾生有事
佛之心，長時無間。倘一念之專注，必六通而鑒觀。我
今歸命，建立道場。望聖慈悲，加持覆護。
眾等志誠心，同誦歎佛偈：
 真如實際佛陀耶，  常寂光中即是家。 
 萬古獨尊千鷲嶺，  至今便請下龍華。 
皈依常住佛陀耶
眾等志誠心，同誦讚法偈：
 真空法寶眾經王，  金口宣揚字字香。 
 海藏龍宮收不盡，  人間天上廣宣揚。 
皈依常住達麼耶
眾等志誠心，同誦歎僧偈：
 聲聞僧寶眾中尊，  傳佛心宗挈後昆。 
 水月胸襟塵不染，  冰霜戒行道長存。 
皈依常住僧伽耶
（加持三寶出定真言）
大聖地藏王菩薩
歎佛宣疏　（傳疏）
恭聞紫金嚴相，白玉神光。登十地以居尊，越五天
而最勝。因修六度，果滿三祇。證無漏無學之身，演難
窮難盡之教。頂旋螺髻，巍巍湧出浮雲；綠柳眉間，彎彎
而壯秋月。眼觀三界，耳聽四生。朱唇動處而可滅千
災，教眼開時而能增百福。鼻相垂利，嗅物者儘是馨香；
舌似紅蓮，苦澀者皆為甘露。圓光頂相，如日乍出青山；
足躡千輪，舉步紅蓮襯足。三界盡皈依，四生咸敬仰。
威神莫測，變化無方。今乃入壇告請，所有設齋疏文，謹
當宣讀。（宣疏畢）
（奏疏化納　回壇）
（舉）凡情上達大圓鏡　（二聲）
佛法無私，普應圓明之境；乾坤有像，難逃照鑒之
功。靈光耀而大千明，法雨灑而四生潤。懇誠於意，應
感在茲。一念既專，毫釐靡間。天上天下，無不莊嚴；世
出世間，普皆迴向。
（加持啟告諸佛真言（至）普禮聖眾真言）
（舉）警策大眾
欲伸敷座，先當警策大眾。各各志誠，如法應和。
 道場清淨眾，  各各當志心。 
 志心勤皈依，  志心勤禮拜， 
 大聖大慈悲，  法報化身佛。 
 遍滿頓漸法，  清淨和合僧。 
 大乘悲智人，  歷位阿羅漢。 
 惟願聖慈悲，  不違本誓願。 
<pb n="59"/>
 十方諸賢聖，  開受我等請。 
 圓滿所薦嚴，  我等當皈依。 
 應生難遭想，  勿起放逸心。 
 向諸聖像前，  一心頭面禮。 
 濟度諸苦趣，  同證涅槃山。 
 今日已往去，  永不復退轉。 （三說）
信禮諸佛諸菩薩
（加持獻花寶座真言　聖賢降真言）
歌讚
已滅瞿曇，未生彌勒，像季法弱魔強。迷頭認影，終
日祇顛狂。鬥爭人我堅固，毀正法，違背爺娘。花報現，
三災八難，苦海絕津梁。
遵我師規鑒在，利生接物，火急回光。世尊指
教，元照為提綱。世出世間行孝，思罔極，正好承當。
斯法會，難遭難遇，信手炷心香。
皈依地藏王菩薩
大聖地藏王菩薩
<other>禮請聖賢</other>
上來歸三寶已竟，今當入壇禮請。自有儀文，一一
布露。
上來有是誠意，控告聖賢。是聖是凡，悉知悉見。
天上天下，無不莊嚴；世出世間，普皆饒益。
比丘（某），謹與修齋（某），恭炷信香，稽首和南，皈命禮
請。（標聖位在提綱內）
道場功德儀當演　（唱題）
伏聞人生死海，同歸流浪之中；佛功德天，廣度沉冥
之下。能濟法界虛空界，莫如大乘最上乘。肅座唸經，
冥司聽誦而合掌；開藏取卷，閻羅聞說而讚言。文昌不
過一丞，法王止云七篇。當知果報不可思議，何況有人
如是佈施。手卷累二千軸，口誦積四萬篇。未嘗得聞是
經，甚為希有。我今實言告汝，於意云何？汝等從來，地
水火風，本如夢幻泡影，一覺黃梁之夢，百年大槐之宮。
牽絲刻木作老翁，捏目生花成妄境。水中有相，大漚滅，
小漚生。燈外無形，昔有行，今子止。草頭露，不須臾
頃；巖下電，一剎那間。所謂道：六如盡空諸有，若人深
解所說義，於法當作如是觀。今為信士（某）等，（或預修念此，
或薦亡念此，隨齋事行。）
預修
愍浮生之幻化，念塵世之非堅。思惟現生受用之
因，必前世所修之善果。欲佈當來之福，須憑今日之修。
是以延命緇流，修崇善果。伏願今日今世，壽福德以彌
隆；他日他時，亨陰功而永久。
薦亡
敬為正薦當齋亡者（某）魂拘主宰，魄散幽途。欲伸薦
悼以生方，須假經功而脫化。敬設地藏之法會，轉持本
願之真經。仗此功勳，少伸孝志。
總尾
今則壇儀整肅，科范宣行。恭望地藏海會諸佛、菩
薩、八部、天神、諸龍鬼等，不違本願，憐憫有情，光降法
筵，主盟修奉。惟願無邊煩惱斷，無上法門學，誓度諸有
情，皆共成佛道。
（加持天府真言　（至）閻羅王眾真言）
（迴向）
（舉）迴向無上佛菩提　（四聲）
佛真法身，猶若虛空；應物現形，如水中月。非雲非
雨，含潤四生；非燭非燈，照明六趣。
上來開壇作法，讚禮功德，無限良因，仰讚上壇八位
大心賢聖，利樂下凡六道勝劣有情。普奉三界天仙、十
方神趣，上憑佛力，乞法資益（亡人某）早悟本心，齊成佛道。
再勞大眾，念十方三世一切諸佛、諸尊菩薩摩訶莎。
摩訶般若波羅蜜　（止）
（奏樂　下壇）
<other>初時入壇　（佛龕）</other>
<pb n="60"/>
仰告海會佛菩薩
大眾志誠心，同誦歎佛偈：
 佛面猶如淨滿月，  亦如千日放光明。 
 圓光普照於大千，  喜捨慈悲皆具足。 
敘禮請儀　（唱題）
切以忉利天宮，集無量諸天龍鬼；獅子座上，數微塵
億劫因緣。長者子，因奮迅佛莊嚴，遂發無邊誓願；
婆羅女，禮覺華王之寶號，方覺母氏生天。分身現諸地
獄，而誓拔三途；化體歷遍天宮，而勤修累劫。觀眾生之
業重，說報應向佛母摩耶；感六通之閻浮，問輪迴於瞿曇
聖主。經標四品，俱憫三途。今此修崇，普皆饒益。
比丘（某），稽首和南。（標聖位在提綱內）
（舉）惟願慈悲常攝受
今當第一時中，將敷寶座，誦演菩薩本願真經。惟
願慈悲，加被我等，摧伏魔障，大振雷音。字字承明，言
言見諦。普使聞者，俱獲上乘。慈愍故，悲愍故，大慈愍
故。
皈依地藏王菩薩
（歎佛宣疏　傳初時疏）
多陀阿伽度。阿羅訶。三藐三菩陀。六通克備，萬
法周圓。無去無來，不生不滅。或名無上士，或稱天
人師。具足十號尊，是為三界主。面如滿月，目若青蓮，
髮紺螺紋，齒齊珂雪。唇艷蘋婆之果，眉灣初長之楊。
丈六金身化世間，千輻輪相隨趺舉。人非人瞻仰，色無
色歸依。宴座而諸天異口讚揚，說法而大地六種震動。
巍巍德相，歎莫能窮。禮請疏章，謹當宣讀。（宣疏　納疏
　如常　回壇）
（舉）凡情上達大圓鏡　（四聲）
（加持諸佛出定真言　至普禮聖眾真言）
警策大眾儀當宣演　（和）大聖地藏王菩薩
將欲敷座，先當警策大眾。各各志誠，如法應和。
 道場清淨眾，  各各當志心。 
 志心勤皈依，  志心勤禮拜， 
 大聖大慈悲，  法報化身佛。 
 遍滿頓漸法，  清淨和合僧。 
 大乘悲智人，  歷位阿羅漢。 
 惟願聖慈悲，  不違本誓願。 
 十方諸賢聖，  開受我等請。 
 圓滿所薦嚴，  我等當歸依。 
 應生難遭想，  勿起放逸心。 
 向諸聖像前，  一心頭面禮。 
 濟度諸苦趣，  同證涅槃山。 
 今日已往去，  永不復退轉。 
 今日已往去。 （重念　三說）
信禮諸佛諸菩薩
（加持獻花寶座真言（至）聖賢降真言）
歌讚
已滅瞿曇，未生彌勒，像季法弱魔強。迷頭認影，終
日祇顛狂。鬥爭人我堅固，毀正法，違背爺娘。花報現，
三災八難，苦海作津梁。
遵我師規鑒在，利生接物，火急回光。世尊指教，圓
照為提剛。世出世間孝行，思罔極，正好承當。斯法會，
難遭難遇，信手炷心香。
南無地藏王菩薩　（止　迴向）
<other>第一時陞座</other>
（佛龕　加持字母真言）
歌讚
秘密伽陀，如雲似海，難思難議。最要無他事，世尊
金口親宣示。四十二字母，法海詳細。有頓教，華嚴廣
大，一一明宗旨。
自善財童子親參禮，曾為舉揚奧義。法界之中，罪
垢多除。陀羅尼藏無邊際，濫觸爰從慈氏。信至道，人
間天上，渴仰生歡喜。
<pb n="61"/>
皈依地藏王菩薩
道場儀序當宣演　（唱題）
諸佛眾生一性也，地獄天堂一心也。達一性，則諸佛
眾生淨染之法本空；明一心，則地獄天堂苦樂之趣何有？柰
乎蠢爾有徒，曩從無始，迷真逐妄，皆覺合塵。習三緣而生
三因，徇音□六情而趨六道。生死苦海，茫茫而罔離；涅槃彼
岸，窈窈音杳而奚登？故諸佛也，於眾生如慈父之憐子。眾
生也，於諸佛猶癡兒之捨親。若斯類者，其可哀歟？故我釋
迦世尊，乘大智力，與大悲憫，以法界身，遍塵沙剎，廣開超
擢之戶，普引沉溺之倫。所以四十九年，三百餘會，法雲靉
靆而彌布八荒，教雨滂沱而散灑六合。蓋欲拯拔一切有情，
離生死苦海，登涅槃彼岸也。若人苟能依教奉行，如法
修肄，達自本性，明自本心，了生死不從外來，證涅槃豈由他
得，乃知三界萬法，量同虛空，烏可得而思議也哉！
<bf>《地藏菩薩本願經》</bf>者，往昔世尊在於忉利，為母說法，
雲音靈瑞之煥章，天神龍鬼之嘉會。文殊致疑，乃慇勤之啟
問；地藏法行，遂備悉而敷陳。其文似淺也，欲初學之易入；
其義實深也，匪大智而莫探。於是虛空藏聞說讚揚於當日，
阿難陀結集垂裕於後人。身毒界中，翻譯來此；真丹國內，
流通至今。故此發心書寫，注意刊行，用廣宣傳，期多讀誦。
於親於冤，三世同霑利樂；若存若歿，一時舉悟真常。輒伸
序文，庶幾勸發云耳。
（舉）大聖地藏王菩薩
 三覺圓明大導師，  歷經沙劫指迷津。 
 眾生度盡方成佛，  地獄空時現化身。 
 一顆明珠為海藏，  六環金錫振天輪。 
 願垂金手提含識，  普使同為解脫人。 
（加持結跏趺座真言）
<bf>《忉利天宮神通品》</bf>經宣演　（唱題　諷經）
吟偈
 菩薩弘誓妙難窮，  十地增修道轉濃。 
 長者子身求佛像，  婆羅門女獲神通。 
 覺華示相因思孝，  慈母生天賴善功。 
 總是菩薩名地藏，  化身南北與西東。 
<bf>《分身集會品》</bf>經宣演　（唱題　誦經）
吟偈
 如來慈念憫娑婆，  惡習剛強造業多。 
 生死妄緣皆是爾，  涅槃真實豈由他？ 
 瞿曇設教觀仁者，  地藏分身化愛河。 
 示現百千諸國土，  悉令調伏禮彌陀。 
（加持獻花座真言　（至）禮拜聖賢咒）
歌讚
誓願弘深，獅子奮迅，具足萬行莊嚴。眾生度盡，方
成正果，說法度人天。覺華自在王佛，婆羅聖女救
親，孝行因緣。大慈仁者，悲憐苦海，分身化現三千。
<bf>《觀眾生業緣品》</bf>經宣演　（唱題　誦經）
吟偈
 聖母恭詢善惡因，  能仁一一為諮陳。 
 鐵城萬里名無間，  地獄千扃各有神。 
 任爾羌胡並貊狄，  何分富貴與孤貧？ 
 生前若不知慚愧，  難免其中受苦辛。 
<bf>《閻浮眾生業感品》</bf>經宣演　（唱題　諷經）
吟偈
 兩國相鄰各一方，  同興願力化豪強。 
 思親渴仰蓮花目，  啟問先因自在王。 
 光目女身行孝道，  如來金口演靈章。 
 若能行此菩薩行，  萬億龍天共讚揚。 
（加持佛慈護真言　（至）四果阿羅漢真言）
歌讚
聖母摩耶悲憐六道，慇勤請問來因。慈尊開導人
間善惡，地獄果報分明。二國王悲心發願，光目女孝行思
親。冀諸仁者，無人無我，同音朗誦真經。
南無本尊地藏王菩薩
<pb n="62"/>
（迴向　奏樂　下座）
地藏慈悲救苦薦福利生道場儀文上終

<sarticle>地藏慈悲救苦薦福利生道場儀文下</sarticle>

<other>第二時入壇</other>
仰告諸佛諸菩薩　（四聲）
大眾志誠心，同誦歎佛偈：
 佛身光耀等金山，  清淨殊特無倫匹。 
 亦如妙高功德海，  故我稽首佛山王。 
敘禮請儀當宣演　（唱題）
切以地藏菩薩，乃權示於河沙；眾生度盡，方證果於
菩提。振六環之金錫，以破阿鼻；持一顆之明珠，照開無
間。是以普賢王故來啟問，大仁者敬敘因由。地獄名號
之不同，斬挫分身之不一，實難枚舉。略而言之，大小鐵
圍山間，輕重刀鋒火鑊，八寒八熱，萬死萬生，劍樹刀山，
鐵床銅柱，千千獄具，種種難窮。地藏萬億分身，化度十
方罪類。普賢傾心而讚歎，世尊金口以稱揚。若人旦夕
欽崇，普使存亡獲利。是經功德，不可思議。一歷耳根，
同成善果。大辦問生存之福，鬼神發菩提之心。生前作
福而十倍全收，歿後修因而七分獲一。是知功德事，必
假預修因。閻羅天子，統鬼王詣忉利天宮；釋迦如來，度
眾生出阿鼻地獄。一聲佛號，可滅千災。三業處恭，聞
斯五品。
比丘（某）等，謹與修齋會主（某），恭炷信香，稽首和南，一
心奉請。（標聖位在提綱內）
（舉）惟願慈悲常攝受。
今當第二時中，重趺寶座，再宣菩薩本願真經中卷
五品因緣。伏冀慈悲，俯垂加庇。令我音聲，散周沙界，
普使聞者，俱獲上乘。慈愍故，悲愍故，大慈愍故。
（納疏如常　皈壇）
凡情上達大圓鏡　（四聲）
（加持諸佛出現真言　（至）普禮聖眾真言）
警策大眾
大聖地藏王菩薩
欲伸敷座，先當警策大眾。各各志誠，如法應和。
 道場清淨眾，  各各當志心。 
 志心勤歸依，  志心勤禮拜， 
 大聖大慈悲，  法報化身佛。 
 遍滿頓漸法，  清淨和合僧。 
 大乘悲智人，  歷位阿羅漢。 
 惟願聖慈悲，  不違本誓願。 
 十方諸賢聖，  開受我等請。 
 圓滿所薦嚴，  我等當歸依。 
 應生難遭想，  勿起放逸心。 
 向諸聖像前，  一心頭面禮。 
 濟度諸苦趣，  同證涅槃山。 
 今日已往去，  永不復退轉。 
 今日已往去，  永不復退轉。 （重念一次）
信禮諸佛諸菩薩
（加持獻花寶座真言　聖賢降真言）
歌讚
已滅瞿曇，未生彌勒，像季法弱魔強。迷頭認影，終
日祇顛狂。鬥爭人我堅固，毀正法，違背爺娘。花報現，
三災八難，苦海絕津梁。
遵我師規鑒在，利生接物，火急回光。世尊指
教，元照為提綱。世出世間行孝，思罔極，正好承當。
斯法會，難遭難遇，信手炷心香。
大聖地藏王菩薩　（下壇）
<other>第二時陞座　（佛龕）</other>
（加持字母陀羅尼）
歌讚
秘密伽陀，如雲似海，難思難議。最要無他事，世尊
<pb n="63"/>
金口親宣示。四十二字母，法海詳細。有頓教，華嚴廣
大，一一明宗旨。
自善財童子親參禮，曾為舉揚奧義。法界之中，罪
垢多除。陀羅尼藏無邊際，濫觸爰從慈氏。信至道，人
間天上，渴仰生歡喜。
大聖地藏王菩薩
本末因緣儀當演　（唱題）
蓋聞覺天廣大，普令萬像森羅；智海淵深，融設群生
品類。今修法事，開闡慈門。嗟六趣之沉淪，逐諸緣之
輪轉。諸天身耽於歡樂，修羅尚熾於恚瞋。傍生懷獝狘
之悲，地獄囷煎熬之苦。飢渴熱惱，鬼趣心酸。惟人生
雖秉於彝倫，柰浮世莫逃於大慧。死生老病，夢幻風燈。
壽夭不齊，鵬鴳起莊生之樂；光陰何速？隙駒形魏豹之
悲。由古迄今，有誰能免？自非覺天垂愍，仰告妙法流
恩。若為拯溺於慈航，孰能燭幽於慧炬？是故先聖，設
三乘隨機之教，本尊救苦之仁，顯談地藏之因，開指菩提
之路，俾回光於一念，咸脫鞅於重泉。切觀阿含之文，且
說泥梨之趣。惟地獄主，號閻羅王，居南贍部洲，於金剛
山內，王宮縱廣六十由旬。昔為毗沙國王，威神自在，遂
與維陀爭戰。兵力不如，大臣具十八之名，徒從有百萬
之眾，一時發願，眾志胥同。果符盟立之詞，俱作幽冥之
主。獄稱無間，五般嚴憲以難聞；鏡號業輪，一點何私而
莫隱。劍樹刀山之芨業，鑊湯爐炭以崩騰。寸念或差，
歷劫永墮。蓋亦巧權於方便，是為逆化之慈悲。名遮止
而戒勖罪人，俾知苦而旋歸善道。故昔本尊大士，慈愍
粟深，出寂定於無垢界中，降真像於焰魔宮內，與閻羅王
別床而坐。開妙音之智海，對示微言；為受苦之眾生，憐
憫救拔；至出獄之期緩，典案或差。慈風扇溫厚之詞，烈
日回清涼之色。凡拘沉魂之魄，與夫拷掠之私，歸稱菩
薩之洪名，永離波吒之惡趣。是時演難議之妙範，憑大
覺之慈尊。仰祈陰君，開赦溟漠。伏願玉毫照處，冰河
敷𦴻蓞之蒼；寶鐸搖時，劍嶺從菩提之果。盡化西方安
養國，咸居內院率陀天。稽首大圓明，歸依正等覺。
 心融悲智願難量，  歷劫弘慈救苦殃。 
 不向泥洹登正覺，  永居苦海作津梁。 
 風揚金錫停酸韻，  月映明珠破暗關。 
 度盡眾生方成佛，  歸依惟願拯存亡。 
<bf>《地藏名號品》</bf>經宣演　（唱題　誦經）
吟偈
 造業眾生不可窮，  故分地獄與天宮。 
 刀山劍樹三千仞，  鐵壁銅蛇幾萬重。 
 善惡兩途難隱諱，  無常二字不相容。 
 仰憑地藏分身力，  金錫明珠處處同。 
<bf>《如來讚歎品》</bf>經宣演　（唱題　諷經）
吟偈
 大士陰功莫可量，  如來金口為宣揚。 
 生天但念慈尊號，  愈病惟稱本願章。 
 或鑄金銀銅鐵像，  須焚戒定慧心香。 
 見聞一一皆隨喜，  普願眾生化吉祥。 
（加持發菩提心真言　（至）大悲心真言）
歌讚
貝葉琅＆CB21852;，普賢啟問。地獄名號多端，鐵圍山內，寒
冰，雪窟，牛耕，拔舌，蛆鐫。地藏王菩薩弘願，琰魔羅遍
界周巡。一稱名號，延齡益筭，先亡祖禰生天。
<bf>《利益存亡品》</bf>經宣演　（唱題　誦經）
吟偈
 大地眾生造業多，  是非人我動干戈。 
 回心向善歸真正，  禮拜投誠絕黨阿。 
 果報三途須辯論，  存亡兩字莫差訛。 
 若能言下開明了，  掀倒須彌直甚麼？ 
<bf>《閻羅王眾讚歎品》</bf>經宣演　（唱題　諷經）
吟偈
 閻羅天子大威雄，  判赦惟憑業鏡中。 
<pb n="64"/>
 惡至遍身生猛火，  福來滿面扇慈風。 
 雖云聖者威而猛，  其奈眾生去復逢。 
 故統諸天來啟問，  云何地獄不能空？ 
（加持生難遭想真言　（至）滅惡趣真言
歌讚
大鐵圍山，閻羅天子，部領萬億神君。惡毒多毒，
主命主疾，狼牙千眼飛身。啟告如來：地藏發慈悲，護念
弘深。一稱名號，仰承佛力，咸來稽首能仁。
<bf>《稱佛名號品》</bf>經宣演　（唱題　誦經）
吟偈
 能仁悲願數如麻，  百億分身現寶霞。 
 拔苦口稱洪名號，  度生身掛紫袈裟。 
 天垂寶網重重蓋，  地湧金蓮朵朵花。 
 念彼一聲名號者，  自然獲福等恒沙。 
（加持發正覺真言　（至）六道離苦解脫真言）
歌讚
梵語伽陀，靈文貝葉，行行寶藏龍宮。端心持誦，一
聲名號，自然功德無窮。百億分身示現，十方世界欽崇。
慈悲主，門開利益，真果法王雄。
南無本尊地藏王菩薩　（迴向　奏樂　下壇）

地藏道場二時經偈儀文畢

<other>第三時入壇　（佛龕）</other>
仰告諸佛諸菩薩　（四聲）
大眾志誠心，同誦歎佛偈：
 佛德無邊如大海，  無限妙寶集其中。 
 智慧德水鎮常盈，  百千勝定咸充滿。 
禮請儀文當宣演　大聖地藏王菩薩
恭聞如來行願，門門利益於群生；菩薩陰功，念念悲
憐於六道。地藏觀福業之不等，即生較量之心；慈尊說
布施之重輕，故發修因之報。堅牢地主，宣十種利益之
功；忉利天宮，現百千光明毫相。十方諸佛，讚歎而異口
同音；百億眾生，見聞者生天利益。觀音大士，重重啟問
神功；釋迦如來，一一廣宣威力。如斯悲願，不可思議。
囑累人天，當生擁護。
（舉）皈依地藏王菩薩
比丘（某）等，謹與修齋會主（某），恭炷信香，稽首和南，一
心奉請。（標聖位在提綱內）
（舉）惟願慈悲常攝受
今乃第三時中，將敷猊座，誦演菩薩本願尊經。惟
願開重重之方便，放種種之毫光。大啟慈心，加庇我等。
音聲朗徹，普遍娑婆。普使見聞，俱蒙利益。慈愍故，悲
愍故，大慈愍故。
（舉）南無地藏王菩薩　（納疏　回壇）
凡情上達大圓鏡　（四聲）
（加持諸佛出定真言　聖賢降真言）
警策大眾儀當演　大聖地藏王菩薩
欲伸敷座，先當警策大眾。各各至誠，如法應和。
 道場清淨眾，  各各當志心。 
 志心勤歸依，  志心勤禮拜， 
 大聖大慈悲，  法報化身佛。 
 遍滿頓漸法，  清淨和合僧。 
 大乘悲智人，  歷位阿羅漢。 
 惟願聖慈悲，  不違本誓願。 
 十方諸賢聖，  開受我等請。 
 圓滿所薦嚴，  我等當皈依。 
 應生難遭想，  勿起放逸心。 
 向諸聖像前，  一心頭面禮。 
 濟度諸苦趣，  同證涅槃山。 
 今日已往去，  永不復退轉。 
信禮諸佛諸菩薩
（加持獻花寶座真言　（至）聖賢降真言）
<pb n="65"/>
歌讚
已滅瞿曇，未生彌勒，像季法弱魔強。迷頭認影，終
日祇顛狂。鬥爭人我堅固，毀正法，違背爺娘。花報現，
三災八難，苦海絕津梁。
遵我師規鑒在，利生接物，火急回光。世尊指教，元
照為提綱。世出世間孝行，思罔極，正好承當。斯法
會，難遭難遇，信手炷心香。
（迴向）
<other>第三時陞座　（佛龕）</other>
（三寶字母真言）
歌讚
秘密伽陀，如雲似海，難思難議。最要無他事，世尊
金口親宣示。四十二字母，法海詳細。有頓教，華嚴廣
大，一一明宗旨。
自善財童子親參禮，曾為舉揚奧義。法界之中，罪
垢多除。陀羅尼藏無邊際，濫觸爰從慈氏。信至道，人
間天上，渴仰生歡喜。
道場次序儀宣演　（和）大聖地藏王菩薩
切以月含素魄，乃照昏衢；燈炬長明，方通暗室。自
他有耀，豈假外求？五智十身，盡在心田之上；六通三
昧，不離性地之中。體露真常，非關修證。若離煩惱，即
現菩提。覺有異於後先，教遂分於頓漸。不立像法，曷
臻無相之玄？非假言詮，難契忘言之妙。所以多寶佛
土，用瓔珞以莊嚴；震旦國中，以音聲為佛事。雖別宗流
之旨，咸歸解脫之門。入聖超凡，同心異事。恭惟十輪
大教主、六道救苦師、本尊願王、冥陽地藏菩薩，夙承佛
記，慈視眾生，廣願力以無邊，化多身於六道。曾於婆羅
門女，往見無毒鬼王，泣淚求哀，問母生處。因聞業力深
重，墮在無間獄中，以聖母供養覺華定自在王如來，母得
解脫。又嘗於光目女母，因殺害生靈，後乃墮在三途。
女為母故，志心稱念清淨蓮花目如來。夜夢佛身，金色
晃耀，告言：汝母當得往生西方。以是因緣，發大誓願：
盡未來際不可計劫，所以三途六道，罪苦眾生，誓願救
拔。若在地獄，若在餓鬼，若在畜生，如是等人，廣設方
便，盡成佛道。然後我等，方成正覺。佛言：地藏菩薩於
閻浮提有大因緣，如文殊、普賢、觀音、彌勒，化現百千
身，度脫諸眾生。而期願力，尚有彼時，是地藏菩薩，語
諸菩薩眾，發廣大願力，救脫於六道恒河沙等眾。是故
眾生，應當讚歎。佛言：未來現在，諸世界中，六道群生，
臨殞命時，得聞地藏菩薩之名，一歷耳根，永離惡趣。況
將寶飾，塑繪尊容，不退初心，彌加敬禮。是人眷屬，造
惡業緣，墮在三途，承此妙力，即生天上。何況夙植德
本，早種善根，如火增膏，愈明愈熾。佛說地藏慈雲廣
佈，慧日遐舒，所以掌露明珠，將破除於＆CB21840;暗；坐垂一足，
蓋誓接於群迷。若能稱硈之心，必獲感通之護。今當歸
命，謹為敷揚。
 幽冥菩薩妙難倫，  應現真容處處分。 
 六道四生聞妙法，  三途十類沐慈恩。 
 寶珠照徹天堂路，  金錫敲開地獄門。 
 是日有情蒙接引，  蓮花台上禮慈尊。 
<bf>《較量佈施功德緣品》</bf>經宣演　（唱題　誦經）
吟偈
 眾生福業有精粗，  富貴貧窮及寡孤。 
 帝王大臣諸長者，  癃殘瘖啞眾傭夫。 
 都緣夙積分輕重，  致使今生別有無。 
 伏請現前伸較量，  分明果報不同途。 
<bf>《地神護法品》</bf>經宣演　（唱題　誦經）
吟偈
 地神聖主號堅牢，  道德神通智種高。 
 衛護坤維功赫赫，  歸依佛教意昭昭。 
 稻麻竹葦兼金石，  火盜兵非與水漂。 
 萬卉豐隆災害息，  時時常把戒香燒。 
（加持解結真言　（至）破地獄真言）
<pb n="66"/>
歌讚
富貴孤貧，盲愚瘖啞，皆因宿業精粗。能仁啟問，瞿
曇聖主，分明一一詳敷。或為國王長者，或為下賤傭夫。
冀諸仁者，依經較量，善惡不同途。
<bf>《見聞利益品》</bf>經宣演　（唱題　諷經）
吟偈
 如來金口告觀音，  讚彼慈尊願力深。 
 身值諸災遭枉橫，  或行險道涉山林。 
 水災惡風並百病，  幼亡兄弟及雙親。 
 災消所作皆如意，  須誦能仁本願經。 
<bf>《囑累人天品》</bf>經宣演　（唱題　誦經）
吟偈
 慈尊願力妙難量，  大地分身現寶光。 
 四七果中親受囑，  三千界內總昭彰。 
 天宮啟問虛空藏，  佛口惟稱地藏王。 
 大闡威神恣本願，  提攜品彙駕慈航。 
（加持勝幡引路真言　（至）往生淨土真言）
歌讚
佛語叮嚀，重重讚歎慈尊。地藏威神，忉利天上，親
蒙付囑，皆因愚昧眾生。仗我佛慈心法語，誓願度地獄
皆空。明珠金錫，琰魔羅界閻羅王，稽首欽崇。
南無地藏王菩薩　（迴向　奏樂）
胡跪懺悔　（佛龕　舉）
救苦地藏王菩薩
志心頂禮，冥陽教主、救苦導師、地藏王菩薩
志心懺悔
 眾等自從無量劫，  沉迷妄想背真如。 
 四生九類斷輪迴，  六道三途頻出沒。 
 祇愛耽情恣世樂，  不知樂是苦因緣。 
 諸根罪障百千般，  咸對慈尊求懺悔。 
諸根罪過願消滅
志心頂禮，冥陽教主、救苦導師、地藏王菩薩
 眾生自從無量劫，  損他物命至今生。 
 不知他苦怨千般，  祇要自餐珍百味。 
 冤家業緣難赦宥，  鑊湯爐炭定經過。 
 今朝瀝懇告能仁，  求懺從前殺生罪。 
殺生害命罪消滅
志心頂禮，冥陽教主、救苦導師、地藏王菩薩
 眾等自從無量劫，  不知取捨是深冤。 
 奪他財寶盜牛羊，  吞謀田園侵界至。 
 縱恣偷心行暗昧，  豈知天眼見分明。 
 償冤還債幾時休？  願懺偷盜造業緣。 
偷盜罪業願消滅
志心頂禮，冥陽教主、救苦導師、地藏王菩薩
 眾等身為愛染業，  耽荒邪境造諸愆。 
 自忙家計盜貪淫，  命盡幽關招眾苦。 
 或臥鐵床燋頂背，  或把銅柱樂肝腸。 
 今朝發露告醫王，  求悔無邊染欲罪。 
染欲罪過願消滅
志心頂禮，冥陽教主、救苦導師、地藏王菩薩
 眾等自從無量劫，  七支忘念息難除。 
 欺心便起虎狼心，  謀物頻裝羅綺語。 
 巧詞言希相鬥亂，  機曾禮義結冤讎。 
 當來受報見熔銅，  今懺消除綺語罪。 
綺語罪根願消滅
志心頂禮，冥陽教主、救苦導師、地藏王菩薩
 眾等自從無量劫，  兩頭扇惑結冤讎。 
 教他骨肉兩分離，  使彼親人不相見。 
 地獄門中招拔舌，  泥犁苦趣受牛耕。 
 今將口業瀝披誠，  求懺從前口業罪。 
兩舌罪垢願消滅
志心頂禮，冥陽教主、救苦導師、地藏王菩薩
 眾等自從無量劫，  不修善信起無明。 
<pb n="67"/>
 恐嗟風雨發狂詞，  悖逆宗親揚穢語。 
 有時槍刀傷體痛，  猶如波浪起災殃。 
 鐵圍湯火報難逃，  今禮慈尊求懺悔。 
悖逆罪業願消滅
志心頂禮，冥陽教主、救苦導師、地藏王菩薩
 無始慳貪業緣重，  不修因果作前程。 
 朝朝擾擾辦生涯，  日日忙忙營業計。 
 祇道百年長在世，  那知一夕便沉淪。 
 今此法會幸難逢，  懺悔慳貪諸罪過。 
慳貪罪過願消滅
志心頂禮，冥陽教主、救苦導師、地藏王菩薩
 無始不曾修善果，  心常燥怒若燋燃。 
 或瞋父母怨親人，  或害賢良輕善友。 
 但起憎慊生嫉妒，  不能和忍學菩提。 
 存亡善惡既無邊，  願向法筵伸懺悔。 
瞋恚罪業願消滅
志心頂禮，冥陽教主、救苦導師、地藏王菩薩
 無始愚癡沒智慧，  不修佛法是良緣。 
 合塵背覺毀真詮，  嫉善習惡作非事。 
 愛網重重迷去路，  真乘寂寂失歸宗。 
 皆因邪見恣貪癡，  今仗慈尊求懺悔。 
愚癡罪過願消滅
志心頂禮，冥陽教主、救苦導師、地藏王菩薩
 眾等心居無妄境，  心猿意馬起區分。 
 既然十習積為因，  寧免六交同受報。 
 劫劫不曾逢善會，  生生惟是到幽冥。 
 願從今日改前非，  一切罪冤皆懺悔。 
三業六根罪消滅
志心頂禮，冥陽教主、救苦導師、地藏王菩薩
 聞說鐵圍深邃處，  無邊地獄在其中。 
 火樑火柱火莊嚴，  鐵銅鐵城鐵器械。 
 爰現皆由心造作，  凌遲儘是惡眾生。 
 今朝投禮告能仁，  願懺陰天無間獄。 
無間獄中罪消滅
志心頂禮，冥陽教主、救苦導師、地藏王菩薩
 聞說荒郊並曠野，  無邊鬼類聚其中。 
 頭如華嶽醜形骸，  喉似針鋒火相狀。 
 隨逐業風多受苦，  皆因慳吝噁心招。 
 今朝眾等禮慈尊，  懺悔願消餓鬼罪。 
餓鬼罪障願消滅
志心頂禮，冥陽教主、救苦導師、地藏王菩薩
 聞說循環報應類，  皆因殺害枉烹炮。 
 祇食畜肉快心腸，  畜死成人還相報。 
 強奪他財誇伎倆，  不還彼債逞嘍囉。 
 因緣會遇定酬償，  懺悔願消無間苦。 
畜生道中罪消滅
志心頂禮，冥陽教主、救苦導師、地藏王菩薩
 誰說業花皆結果？  陰陽運度報難逃。 
 隨生欲誨造無明，  現世身田因有患。 
 邪氣非災時蹇滯，  形枯體重日沉痾。 
 從茲發露禮醫王，  懺悔願消疾苦罪。 
夙疾罪根願消滅
志心頂禮，冥陽教主、救苦導師、地藏王菩薩
 聞說冤家並債主，  隨形逐影永相侵。 
 業通三世既三防，  事屬一家還一改。 
 怨氣如山山可裂，  瞋心似海海須枯。 
 今時迴向證菩提，  懺悔願消冤債苦。 
冤債罪根願消滅
志心頂禮，冥陽教主、救苦導師、地藏王菩薩
 父母恩重難可報，  須知父母產生身。 
 懷耽十月體如山，  乳哺三年身臭穢。 
 歲去年來漸長大，  心強語狂不依遵。 
 一朝婚嫁得團圓，  父母便看如外客。 
<pb n="68"/>
五逆不孝罪消滅
志心頂禮，冥陽教主、救苦導師、地藏王菩薩
 父母生身難以報，  劬勞恩義幾千般。 
 心甜口苦自如然，  四大六情慵似醉。 
 事養營生無暫歇，  旦思暮念不曾閒。 
 我今剖露禮慈尊，  仰答二親鞠育苦。 
鞠育罪根願消滅
志心頂禮，冥陽教主、救苦導師、地藏王菩薩
 母欲產時生㽱痛，  至於轉動命須臾。 
 幸然母子各平安，  血露滿房奚可視？ 
 觸污地神並水府，  更加殺害造諸僭。 
 虔誠瀝懇告慈尊，  報答爺娘臨產苦。 
臨產罪過願消滅
志心頂禮，冥陽教主、救苦導師、地藏王菩薩
 生下孩兒既洗盡，  六親眷屬始開顏。 
 撫憐顧視掌中珠，  襁褓扶持懷內寶。 
 抱挾三年並乳哺，  回乾就濕要兒安。 
 今時瀝懇禮能仁，  報答雙親懷抱苦。 
乳哺罪根願消除
志心頂禮，冥陽教主、救苦導師、地藏王菩薩
 眾等自從無量劫，  於諸法界遍經過。 
 多逢惡友習非犍，  罕遇良朋為善事。 
 傲物凌人行暴虐，  欺賢罔聖毀忠良。 
 願蒙諸聖力提攜，  莫入涅槃常救護。 
勸請已，歸命禮地藏王菩薩。
志心隨喜
 眾等今朝深慶幸，  得獲勝會結良緣。 
 耳聆玉偈滌昏朦，  面對金容生敬仰。 
 上報四恩皆獲利，  下資七祖盡超昇。 
 一真妙性儻圓明，  還入塵勞相度脫。 
隨喜已，歸命禮地藏王菩薩。
志心發願
 願謝閻浮生極樂，  長辭八苦出三途。 
 六親無逐境緣生，  萬彙無從心識造。 
 三世業緣俱蕩滌，  一乘妙法早圓明。 
 普願法界眾含生，  齊證菩提無上道。 
發願已，歸命禮三寶。
眾等聽說，地藏十王重懺偈：
 眾等奔馳無暫歇，  光陰迅速若雲飛。 
 貪名逐利沒休時，  白髮紅顏相易變。 
 堪歎世人如聚泡，  深嗟世事若浮漚。 
 當時努力早修行，  願脫輪迴生正覺。 
 教唆詞訟廣開張，  刑勢加臨深屈抑。 
 狼戾虎狠忘德義，  機關蛇鼠妒賢人。 
 障人禮誦與修行，  退彼道心無所益。 
 犯戒破齋觸供養，  毀僧謗佛壞伽藍。 
 謬傳邪語濫宗乘，  僻撰玄言安己典。 
 楚撻善人非毀譽，  欺凌尊長起憎慊。 
 經營買賣逞豪強，  斛秤點瞞圖小利。 
 畋獵毛禽並走獸，  罟罾蝦蟆及遊魚。 
 火燒山谷亦無餘，  藥毒澗溪白殆盡。 
 女嫁男婚成罪爨，  傷胎損子積愆冤。 
 養蠶煮繭剪綾羅，  醞釀酒漿拋米穀。 
 洗濯衣裳害蚤虱，  赤身露體觸神明。 
 熱湯潑地殺混蟲，  不顧行途踏螻蟻。 
 踐毀經書污字像，  刻侵樹木作蔥癡。 
 損他利己討便宜，  口是心非相反倒。 
 祇向眼前爭氣勢，  那知死後有波吒。 
 四蛇三毒貪瞋癡，  九結十纏常障染。 
 慚愧今朝方覺悟，  慇勤向道自修持。 
 從前無限罪根源，  一切志心皆懺悔。 
懺悔已，歸命禮三寶。
志心迴向
<pb n="69"/>
 遍法界中群品類，  輪迴苦趣自飄沉。 
 願承讚禮一毫功，  迥脫河沙諸業障。 
 世世常蒙佛所化，  心心密契法流通。 
 願迴此善等虛空，  同與含生登彼岸。 
 眾等久漂生死海，  菩提路遠杳難尋。 
 不能自覺出邪途，  爭解利他歸正道。 
 五眼六通無棄背，  三乘九地苦為登。 
 菩提妙華遍莊嚴，  隨所住處常安樂。 
<other>事法供養儀當演</other>
大聖地藏王菩薩
比丘（某）等，敬白清淨合會大眾：上來三時仰告，多種
宣揚，能事云周，勝緣已畢。悟心見性，三生之彼我相
忘；解脫除冤，六類之自他無礙。香花羅列，漸漸凋疏；
燈燭熒煌，＆CB21834;＆CB21834;披靡。將陳末法之供，豈怠最初之心？
純陀之供獻翹勤，香積之敷陳廣大。重將密語，以罄丹
衷。梵唄揄揚，丹舒虔斂。伏願一炷氤氳，十方普遍。
不異雪山牛首，願如象藏龍宮。更陳萬行之因花，永絕
十身之果德。銀碗焰焰，光輝大夜之昏衢；仙果芬芳，永
茂深根之固蒂。更以銀河之水，無殊性海之泉。蘋藻交
差，廣陳供養。鉢羅和中，人人飽足；曼拏羅上，處處圓
成。功德無邊，因緣浩大。伏願諸佛菩薩，上天下地，一
切靈神，不以鮮微，願垂攝受，以盡凡情之勤典，承諸佛
道之圓明。世出世間，功德圓滿。
 妙供敷陳理事兼，  沉檀鼻觀悟香嚴。 
 銀釭祖焰神光續，  金色優曇古佛拈。 
 性水碧波澄海印，  蘋婆丹果味甘甜。 
 殷勤奉獻牟尼座，  沙界均蒙法雨露。 
（加持五供養真言　宣課疏如常）
<other>禮別聖賢</other>
上來幾晝良霄，（一二三）期勝善，已沐完周。伏願諸佛
菩薩，海會聖賢，以垂降格之慈，必賜休祥之慶。六類盡
承消滅，一心爭不清涼？戀慕之深，劫石消而難捨；矜憐
之甚，滄海竭而奚休？真身雖絕於去來，凡意未忘於阻
隔。聊伸禮別，以盡傾虔。更祈在會僧俗真流，勿生懈
怠之心，休縱欄珊之意。此乃收因結果，末後慇勤。通
霄已荷於恭虔，少刻無令於闕誤。眾等各各志誠，起立
禮辭眾聖。當禮別時，（和）禮別聖賢。
誠心禮別，上來所請，此法會中，法身毗盧遮那佛、
報身盧捨那佛、化身釋迦牟尼佛，願我等所求如意，（和）禮
別聖賢。
誠心禮別，上來所請，此法會中，導師無量壽佛、藥
師琉璃光王佛、無垢淨光佛、熾盛光王佛、十方三世一切
諸佛，願我等所求如意，（和）禮別聖賢。
誠心禮別，上來所請，此法會中，文殊師利菩薩、普
賢王菩薩、大悲觀世音菩薩、大勢至菩薩、救苦地藏王菩
薩、解冤結菩薩、彌勒菩薩、光目女菩薩、虛空藏菩薩、金
剛藏菩薩、天上人間諸大阿羅漢眾，願我等所求如意，（和）
禮別聖賢
誠心禮別，上來所請，此法會中，浩浩天京上聖、冥
冥地府王官、滔滔水國龍君、烈烈陽間真宰，總三界若幽
若顯，盡四府乃聖乃凡，道場該羅，無邊至化，願我等所
求如意，（和）禮別聖賢。
 晝夜精勤廣建修，  收因結果欲云休。 
 聖人豈離方洲部？  凡輩徒嗟鳳馬牛。 
 既沐光臨深有賴，  更祈再會詎無由？ 
 誰知一月千江水，  無去無來處處周。 
（加持心月圓滿咒　奉送聖賢咒）
（散金剛界咒　發遣鬼神咒）
（作三不捨　門外化錢）

地藏慈悲救苦薦福利生道場儀文下終

<sarticle>地藏慈悲救苦薦福利生道場儀提綱</sarticle>
<pb n="70"/>
餘杭沙門元照集
<other></other>
（打下三陣　舉梵）
 歸命敬禮，  菩薩地藏王。  忉利天宮，  世尊稱讚歎。 
 最初發願，  獅子奮迅王；  歷劫度生，  誓願無邊量。 
 苦趣流行，  手執金錫杖；  鐵圍山中，  示現沙門相。 
 統領十王，  業鏡當空亮；  顯大神通，  寶珠光燦爛。 
壇前教誡　（佛龕）
（舉）人天同聽梵音聲　（四聲）
梵音聲菩薩摩訶莎　（四聲）
 梵音初震一聲雷，  無限人天眼豁開。 
 怪得香風拂庭戶，  龍天圍繞世尊來。 
詞句輕清，初傳於鷲嶺；梵音雅唱，得自於漁山。阿
難陀首唱於竺乾，陳思王終和於華夏。古今同韻，凡
聖交參。斯可以契聖達凡，斯可以利生接物。爰將法
句，演唱梵音，面位仁師，云何清舉？作梵
上來作梵功德，先伸仰答。上壇紺相，八位能仁。
五眼六通，辟支羅漢。天地蓋載，日月照臨。國王水土
之深恩，父母劬勞之厚德。四恩普報，三有均資。法界
含情，同圓種智。
（普念）摩訶般若波羅蜜
南無<bf>《大聖地藏本願經》</bf>　（和）冥陽海會佛菩薩
壇前教誡　（和）<bf>《大聖地藏本願經》</bf>
 地藏法會妙難量，  龍象交參聽舉揚。 
 曠劫沉迷俱攝化，  有何地獄與天堂？ 
比丘（某），稽首和南，敬白清淨大眾：今此地藏菩薩救
苦薦福利生道場，幾晝宵中，兩案陞猊，壇前教誡。今乃
道場初闡，法席弘開，敷演教科，奉行法事，先伸教誡，然
後加持。掌壇法師，一一布露。（入儀至）敬白如是
（舉）常精進菩薩摩訶薩
吟偈
 地藏法會作津梁，  理道場融事道場。 
 八總相門明日月，  一方寸地瑩冰霜。 
 威儀濟濟臨壇＆CB21805;，  模範恢恢正紀綱。 
 教誡倘能遵聖訓，  紛紛花雨散天香。 
南無地藏王菩薩
道場法則儀當演　（和）<bf>《大聖地藏本願經》</bf>
輕慢欺功報應彰，日中影裏怎生藏？儀文備舉分明
事，佇聽猊頭為舉揚。會中側耳，師為分張。（儀至）讚聖者
德
（舉）常不輕菩薩
 地藏威神詎可量？  兩為聖女救慈堂。 
 盡形素仰蓮花目，  端坐常稱自在王。 
 一旦佛慈俱感應，  二生孝行愈增光。 
 乃知因地勤修證，  金口當年善讚揚。 
表揚咒水儀當演　（和）<bf>《大聖地藏本願經》</bf>
仰啟靈山大覺尊，金口教演振乾坤。眉間萬億天龍
鬼，大震雷音轉法輪。洪儀軌範，師為分明。（儀至）聊伸讚
歎
（舉）南無無垢淨光佛
 地藏法會啟壇場，  密咒柴油水米香。 
 安息飛煙雲霧捲，  蘭膏發焰慧燈光。 
 緇流濟濟皆精潔，  賢聖巍巍盡讚揚。 
 法雨滿空甘露灑，  道場何處不清涼？ 
欲宣地藏因緣，會集人天龍象。柴油香米，故憑
秘密加持；法水齋饈，須仗真言咒讚。
（加持大明神咒經　加持咒柴陀羅尼）
（誦大悲咒　咒油陀羅尼　阿閦咒
　聰明咒　咒水香米陀羅尼）
（誦大明神咒經　六部神咒　諸部因緣　梵語心經
　（至）聞經佛子罪消滅　念請水文隨意　各處灑淨畢）
壇場內外悉清淨
歌讚
<pb n="71"/>
一鉢寒泉，蠲除熱惱，功勳莫可量。注想曹溪水，別
來幾度春光？凝然湛寂，灌清淨醍醐甘露漿。霏法雨，
楊枝灑處，遍滿壇場。
普願霑濡，使含識俱蒙出苦鄉；餓殍焦面，了悟自
性真常。我今法會，仗秘密伽陀咒讚揚。周沙界，無人
無我，盡獲清淨。
南無清淨慧菩薩　（稱念）　南無清淨慧菩薩　（迴向）
陀羅尼功德皆圓滿　（四聲）
迴向無上佛菩提　（四聲）
恭聞佛心無礙，伽陀開甘露之門；咒力所加，寶剎屋宅化
琉璃之色。入意伏願諸佛菩薩，以慈悲力，滿一切心。鑒
懇禱於周旋，回威光於頃刻。金鈴一振，薝葡之香徐來；
寶號重宣，樓閣之雲大布。化此穢土，速成淨邦。器用
受七寶之珍，服食等六珠之妙。一聞密語，俱發善心。
業火熾者，盡獲清涼；障垢重者，俱蒙蕩滌。遷趨人天之
勝果，頓超圓覺之上乘。宜乎檀信之所求，圓滿道場之
勝事。又勞清眾，結增善緣，念十方三世一切諸佛、諸尊
菩薩摩訶薩。
摩訶般若波羅蜜
教誡畢
<other>登壇告白　（佛龕）</other>
地藏海會佛菩薩　（四聲）
開壇門部陀羅尼　（四聲）
比丘（某），稽首和南，敬白清淨大眾：今此地藏菩薩慈
悲救苦薦福利生道場本願功德經法，義理無窮，功德難
量。今欲禮請控告，大眾先須三業清淨，五體端嚴，意口
堅持，爾心不二。入五節在儀　（法不孤起（至）燒香供養）
讚歎三寶　（宣疏　警策）
禮請聖賢　（標聖位）
上來皈依三寶已竟，今當入壇禮請。自有儀文，一
一布露。上來有是誠意，控告聖賢。是聖是凡，悉知悉
見；天上天下，無不莊嚴；世出世間，普皆饒益。
比丘（某），謹與修齋（某），恭炷信香，稽首和南，一心仰告
遍法界主清淨法身毗盧遮那佛、圓滿報身盧捨那佛、千
百億化身釋迦牟尼佛、當來下生彌勒尊佛、西方教主阿
彌陀佛、十方無邊世界不可說不可說一切諸佛、過去有
佛、獅子奮迅具足萬行如來、覺華定自在王如來、一切智
成就如來、清淨蓮花目如來、無相如來、無邊身如來、寶
相如來、波頭摩勝如來、獅子吼如來、拘留孫如來、毗婆
屍如來、寶勝如來、寶相如來、袈裟幢如來、大通山王
如來、恒河沙佛如來、淨月佛如來、山王佛如來、智勝佛
如來、淨明王佛如來、智成就佛如來、無上佛如來、妙身
佛如來、滿月佛如來、月面佛如來、十方海會一切諸佛如
來，惟願萬億花台離淨土，百千寶蓋覆虛空，光降道場，
證盟修奉。願此信香，普同供養。
謹爇信香，稽首和南，一心仰告大慈大悲文殊師利
法王子菩薩摩訶薩、普賢王菩薩、觀世音菩薩、攝佞佛人
得大勢至菩薩、彌勒菩薩、無邊身菩薩、虛空藏菩薩、大
慈大悲冥陽救苦地藏王菩薩、化身光目女解脫菩薩摩訶
莎、百千萬億無量世界所有地獄處分身地藏王菩薩、如
來聖母摩耶夫人、＆CB21829;中啟問定自在王菩薩、普廣菩薩、化
身無毒財首菩薩、設食供養大孝光目女人、救親離苦婆
羅聖女、地藏啟問大辦長者、久證無生化度十方現身長
者、堅牢地神、緣覺、聲聞、阿羅漢眾，惟願身垂瓔珞，頂
戴寶冠，光降道場，主盟修奉。願此信香，（和）普同供養。
稽首和南，一心仰請釋迦提婆因陀羅大天帝、大千
界主摩醯首羅天帝、中千界主大梵天王、小千界主釋提
桓因天帝、二十八天諸天上帝、三官天子、四方天王、三
元三品三官大帝、五方五老天君、十一活曜真君、二十八
宿星君、十二宮分尊神、流年災福星斗、合家所屬本命星
君、遍天列像斗杓玄衡，惟願聖慈臨幸花壇，主盟修奉。
願此信香，（和）普同供養。
稽首和南，一心仰告四方天王，須焰摩天、兜率陀
<pb n="72"/>
天、化樂天、他化自在天天帝，梵眾天、梵輔天、大梵天天
帝，少光天、無量光天、光音天天帝，少淨天、無量淨天、
遍淨天天帝，福生天、福愛天、廣果天天帝，無想天、無煩
天、無熱天天帝，善見天、善現天、色究竟天、摩醯首羅天
天帝，乃至非想非非想處天天帝，一切天眾、龍眾、鬼神
等眾，惟願聖慈臨幸花壇，主盟修奉。願此信香，（和）普
同供養。
稽首和南，歸命禮請東嶽天齊仁聖帝、四岳四天聖
帝、嶽府嘉慶一切仙眷、北陰酆都大帝、酆都六洞魔王、
酆都無鞅聖眾，復有他方國土及娑婆世界海神、江神、河
神、樹神、山神、地神、川澤神、苗稼神、晝神、夜神、空神、
飲食神、草木神、威靈等，惟願聖慈降格花壇，主盟修奉。
願此信香，（和）普同供養。
稽首和南，一心奉請水府扶桑大帝、大川四瀆源王、
九江四海龍王、溪源潭洞真宰、五湖水帝、十二溪真、蓬
萊三島、浪苑仙鄉、水府界中一切部眾，惟願聖慈降格花
壇，主盟修奉。願此信香，（和）普同供養。
稽首和南，一心奉請地府秦廣都曹大王、初江龜錄
大王、宋帝明曹大王、仵官元琳大王、閻羅明賢大王、變
成鶴庭大王、泰山寶畦大王、平政圭元大王、都市紫炁大
王、轉輪配生大王、生祿判官、趙判官、王判官、夏侯判
官、崔判官，眾掌預修院、受生院、功德司官，二十四案、
七十四司、六院尚書、曹僚等眾，惟願聖慈降幸花壇，證
盟修奉。願此信香，（和）普同供養。
稽首和南，一心奉請忉利天宮閻羅天子所統他方國
土及娑婆世界諸大鬼王、惡目鬼王、啖血鬼王、啖精氣鬼
王、啖胎卵鬼王、行病鬼王、攝毒鬼王、慈心鬼王、福利鬼
王、大愛敬鬼王、無毒鬼王、多惡鬼王、大諍鬼王、白虎鬼
王、血虎鬼王、赤虎鬼王、散殃鬼王、飛身鬼王、電光鬼
王、狼牙鬼王、千眼鬼王、啖獸鬼王、負石鬼王、主耗鬼
王、主禍鬼王、主食鬼王、主財鬼王、主畜鬼王、主禽鬼
王、主獸鬼王、主魅鬼王、主產鬼王、主命鬼王、主疾鬼
王、主險鬼王、三目鬼王、四目鬼王、五目鬼王、祁利失
王、大祁利失王、祁利叉王、大祁利叉王、阿那吒王、大阿
那吒王、牛頤獄卒、馬面夜叉、鳥嘴魚腮、黃幡豹尾、追押
二魂使者、黃衣業道神君、奈河渡江使者、橋樑主執之
神、陰府界中一切部眾，恭望聖慈臨幸花壇，主盟修奉。
願此信香，（和）普同供養。
稽首和南，一心奉請陽元宮廟祀典百神、行年太歲、
至德尊神、當境城隍、土主、裡社之神、病司現化氣候神
王、土府至尊、九壘高皇大帝、土司二千食祿官君、家堂
香火福神、太陽司命灶君、住宅土地龍神、十二支干禁
忌、當處土地、裡域都官、三界功曹使者、四直等神、主道
場神、金剛龍梵、法會所請無量之神，恭望聖慈臨幸花
壇，證盟修奉。願此信香，（和）普同供養。
再炷信香，一心召請當齋亡者（某），洎門中先近老少
姻親眷屬等魂，留赴道場，領霑功德。
再爇信香，一心攝召鐵圍山間，起教大士、面燃鬼
王，所統領者三十六部薜荔多徒，承佛神力，留赴寒林，
領霑濟度。
惟願慈悲常攝受　（入儀（至）迴向）
道場功德儀當演
大聖地藏王菩薩
佛以三身圓滿，十號周全，出則大振乾坤，無等無
雙；入則澄湛虛空，無言無說。現神通，攪長河為酥酪；
淨方便，變大地作黃金。毛吞巨海，芥納須彌。人間天
上總歸依，此界他方咸敬仰。一段洪文，請師宣揚。
（入儀至）皆共成佛道
（加持天府（至）閻羅王眾真言）
惟願慈悲常攝受　（迴向）
<other>初時入壇　（佛龕）</other>
仰告海會佛菩薩　（四聲）
大眾志誠心，同誦歎佛偈：
<pb n="73"/>
 佛面猶如淨滿月，  亦如千日放光明。 
 圓光普照於大千，  喜捨慈悲皆具足。 
敘禮請儀當宣演　（和）大聖地藏王菩薩
比丘（某），稽首和南，敬白清淨大眾：今此初伸禮請，
經法功德，義理難窮，可以消災度厄，可以請福延齡，可
以拔罪解冤，可以生天作佛。言言見諦，句句全彰。發
願云：眾生度盡，方證菩提；地獄未空，誓不成佛。聞此
大願，豈不偉哉？所有儀文，法師布露。（入儀至）普皆饒益
歸依地藏王菩薩
比丘（某），稽首和南，百拜禮請。（列聖位，依前禮請至儀內。
警策畢。　迴向）
<other>第一時陞座　（佛龕）</other>
（加持字母陀羅尼）
初登寶座，會集人天。四十二字母真言，加持念誦。
歌讚
秘密伽陀，如雲似海，難思難議。最要無他事，世尊
金口親宣示。四十二字母，法海詳細。有頓教，華嚴廣
大，一一明宗旨。
自善財童子親參禮，曾為舉揚奧義。法界之中，罪
垢多除。陀羅尼藏無邊際，濫觸爰從慈氏。信至道，人
間天上，渴仰生歡喜。
皈依地藏王菩薩
道場儀序當宣演　大聖地藏王菩薩
 黃面瞿曇大法王，  音聲寶鐸帶天香。 
 欲崇善果資冥福，  四品經題仔細詳。 
比丘（某），稽首和南，敬白清淨大眾：今此法會，兩案
陞猊，初陳敷誦。道場法則，豎立壇儀。望聖意以昭彰，
整凡心而懈怠。此齋之設，非小補哉！種種祈福禳災，
一一消冤拔苦。若存若歿宜可設，是葷是酒戒之哉。隨
喜見聞，薰成種智。仁師講序，大眾樂聞。　入儀
 三覺圓明大導師，  歷經沙劫指迷津。 
 眾生度盡方成佛，  地獄空時現化身。 
 一顆明珠為海藏，  六環金錫振天輪。 
 願垂金手提含識，  普使同為解脫人。 
南無地藏王菩薩
（加持結跏趺座真言）
<bf>《忉利天宮神通品》</bf>經宣演
大聖地藏王菩薩
婆羅門女，地藏分身。知母氏造惡之深，告覺華自
在王佛，感夢遊於地獄，無毒稽首來迎。悅帝利以生天，
脫幽沉而離苦。功因孝行，敢不歸依？大眾同音，誠心
朗誦。
（入第一品經）
吟偈
 菩薩弘誓妙難窮，  十地增修道轉濃。 
 長者子身求佛像，  婆羅門女獲靈通。 
 覺華示相因思孝，  慈母生天賴善功。 
 總是菩薩名地藏，  化身南北與西東。 
南無地藏王菩薩
<bf>《分身集會品》</bf>經宣演　（和）大聖地藏王菩薩
分身集會，所有地獄之中；誓願弘深，不處天宮之
內。化諸剛強罪苦，咸令調伏其心。依教遺言，遵佛形
像。冀諸大眾，朗誦真經。
（入第二品經）
吟偈
 如來慈念憫娑婆，  惡習剛強造業多。 
 生死妄緣皆是爾，  涅槃真實豈由他？ 
 瞿曇設教觀仁者，  地藏分身化愛河。 
 示現百千諸國土，  悉令調伏禮彌陀。 
（加持獻花寶座真言　（至）禮拜聖賢真言）
歌讚
誓願弘深，獅子奮迅，具足萬行莊嚴；眾生度盡，方
成正果，說法度人天。覺華自在王佛，婆羅聖女救
<pb n="74"/>
親，孝行因緣。大慈仁者，悲憐苦海，分身化現三千。
<bf>《觀眾生業緣品》</bf>經宣演　（和）大聖地藏王菩薩
佛母摩耶，請問眾生業報；能仁聖者，為分各獄因
緣。或行不孝而不敬三寶，或行殺盜淫而恣凶萬狀。
千千罪障，劫劫難逃。生前惡業有珠分，死後定沉無間
獄。灰河火鑊，鐵狗銅蛇。萬種辛酸，一言靡盡。仰憑
大眾，同誦真經。
（入第三品經）
吟偈
 聖母恭詢善惡因，  能仁一一為諮陳。 
 鐵城萬里名無間，  地獄千扃各有神。 
 任爾羌胡並貊狄，  何分富貴與孤貧？ 
 生前若不知慚愧，  難免其中受苦辛。 
<bf>《閻浮眾生業感品》</bf>經宣演　（和）大聖地藏王菩薩
兩國相鄰，念人民而沉業海；二王同誓，隨願力以作
舟航。一發無上正真心，果因成就；一願眾生皆度盡，方
證菩提。光目興孝道之心，羅漢指歸依之路。女生信
敬，母獲人天。一段靈文，同音念誦。
（入第四品經
吟偈
 兩國相鄰各一方，  同興願力化豪強。 
 思親渴仰蓮花目，  啟問先因自在王。 
 光目女身行孝道，  如來金口演靈章。 
 若能行此菩薩行，  萬億龍天共讚揚。 
（加持佛慈護真言　（至）四果阿羅漢真言）
歌讚
聖母摩耶悲憐六道，慇勤請問來因；慈尊開導人
間善惡，地獄果報分明。二國王悲心發願，光目女孝行
思親。冀諸仁者，無人無我，同音朗誦真經。
南無地藏王菩薩
（迴向　奏樂　下壇）
<other>第二時入壇　（佛龕）</other>
仰告諸佛諸菩薩　（四聲）
大眾志誠心，同誦歎佛偈：
 佛身晃耀等金山，  清淨殊特無倫匹。 
 亦如妙高功德海，  故我稽首佛山王。 
敘禮請儀當宣演　大聖地藏王菩薩
今當第二時中，入壇禮請，自有儀文。掌壇法師，一
一布露。（入儀至）聞斯五品
歸依地藏王菩薩
比丘（某）等,稽首和南,百拜禮請。（列聖位，依前仿禮請）
惟願慈悲常攝受　（入儀內　警策畢）
（迴向　下壇）
<other>第二時陞座</other>
加持字母陀羅尼　（二聲）
重登寶座，會集人天。楞嚴字母，作法供養。
歌讚
秘密伽陀，如雲似海，難思難議。最要無他事，世尊
金口親宣示。四十二字母，法海詳細。有頓教，華嚴廣
大，一一明宗旨。
自善財童子親參禮，曾為舉揚奧義。法界之中，罪
垢多除。陀羅尼藏無邊際，濫觸爰從慈氏。信至道，人
間天上，渴仰生歡喜。
本末因緣儀當演　大聖地藏王菩薩
 大覺能仁法報身，  梵音初震海潮音。 
 見前在會諸仁者，  端嚴重宣地藏經。 
比丘（某），稽首和南，敬白清淨大眾：今此地藏菩薩慈
悲救苦薦福利生道場本願功德經法，第二時中，敷揚妙
義，重轉法輪。五品真經，一乘解脫。有何奇異，未可聞
乎？
（儀至）皈依正等覺
頌偈
 心融悲智願難量，  歷劫弘慈救苦殃。 
<pb n="75"/>
 不向泥洹登正覺，  永居苦海作津梁。 
 風揚金錫停酸韻，  月映明珠破暗關。 
 度盡眾生方成佛，  歸依惟願拯存亡。 
<bf>《地獄名號品》</bf>經宣演　（和）大聖地藏王菩薩
地獄重重，極者八寒八熱；羅叉隊隊，森然非鬼非
人。向善者姓註青篇，判生天道；造惡者名標黑籍，押入
鐵圍。夜叉暗裏食人心，獄卒台邊焚火鑊。凜然偉矣，
良可悲哉！本願靈章，同音朗誦。
（誦第五品經）
 造業眾生不可窮，  故分地獄與天宮。 
 刀山劍樹三千仞，  鐵壁銅蛇幾萬重。 
 善惡兩途難隱諱，  無常二字不相容。 
 仰憑地藏分身力，  金錫明珠處處同。 
<bf>《如來讚歎品》</bf>經宣演　（和）大聖地藏王菩薩
金口重宣，讚地藏威神之力；玉毫遍照，告天龍人鬼
之聞。善哉！普廣發慈悲；偉矣！如來開利益。一聞妙
語，十惡冰消。貝葉琅＆CB21852;，如法誦念。
（入第六品經）
 大士陰功莫可量，  如來金口為宣揚。 
 生天但念慈尊號，  愈病惟稱本願章。 
 或鑄金銀銅鐵像，  須焚戒定慧心香。 
 見聞一一皆隨喜，  普願眾生化吉祥。 
（加持發菩提心真言　（至）大悲心真言）
歌讚
貝葉琅＆CB21852;，普賢啟問。地獄名號多端，鐵圍山內，寒
冰，雪窟，牛耕，拔舌，蛆鐫。地藏王菩薩弘願，琰魔羅遍
界周流。一稱名號，延齡益筭，先亡祖禰生天。（舉佛）
<bf>《利益存亡品》</bf>經宣演　（和）大聖地藏王菩薩
地藏能仁，悲念常憂於苦海；大辯長者，傾心啟問於
蓮台。豁開生七之良因，遍說百千之業罪。勸修善果，
廣佈福田。如是精勤，存亡利益。仰惟大眾，同運潮音。
（入第七品經）
 大地眾生造業多，  是非人我動干戈。 
 迴心向善歸真正，  禮拜投誠絕黨阿。 
 果報三途須辯論，  存亡兩字莫差訛。 
 若能言下開明了，  掀倒須彌直甚麼？ 
<bf>《閻羅王眾讚歎品》</bf>經宣演　（和）大聖地藏王菩薩
閻羅天子，統惡毒多毒之鬼；瞿曇老子，說今世後
世之因。眾生業障無邊，纔出輪迴而又入。百歲榮枯有
限，未遑樂極以悲來。一生如石火電光，萬事若朝霞曉
露。頓然醒悟，火急修持。本願真經，朗然誦念。
（入第八品經）
 閻羅天子大威雄，  判赦惟憑業鏡中。 
 惡至遍身生猛火，  福來滿面扇慈風。 
 雖云聖者威而猛，  其奈眾生去復逢。 
 故統諸天來啟問，  云何地獄不能空？ 
（加持生難遭想真言　（至）滅惡趣真言
歌讚
大鐵圍山，閻羅天子，部領萬億神君。惡毒多毒，
主命主疾，狼牙千眼飛身。啟告如來：地藏發慈悲，護念
弘深。一稱名號，仰承佛力，咸來稽首能仁。（舉佛）
<bf>《稱佛名號品》</bf>經宣演　（和）大聖地藏王菩薩
過去如來名號，難見難聞；當來稱讚功勳，無邊無
量。一歷耳根者，得生六欲；何況持誦者，定滅千災。繪
塑莊嚴，金銀刻鑄。旦夕香花克備，更須禮拜慇勤。見
生利益難量，過去津梁罔極。稱佛名號，果報如斯。
諦聽端嚴，誦經如法。
（入第九品經）
吟偈
 能仁悲願數如麻，  百億分身現寶霞。 
 拔苦口稱洪名號，  度生身掛紫袈裟。 
 天垂寶網重重蓋，  地湧金蓮朵朵花。 
 念彼一聲名號者，  自然獲福等恒沙。 
<pb n="76"/>
（加持發正覺真言　（至）六道離苦解脫真言）
歌讚
梵語伽陀，靈文貝葉，行行寶藏龍宮；端心持誦，一
聲名號，自然功德無窮。百億分身示現，十方世界欽崇。
慈悲主門開利益，真果法王雄。
南無地藏王菩薩　（迴向）
地藏慈悲拔苦薦福利生道場提綱二時畢

<other>第三時入壇　（鎖佛龕）</other>
仰告諸佛諸菩薩　（四聲）
大眾志誠心，同誦歎佛偈：
 佛德無邊如大海，  無限妙寶集其中。 
 智慧德水鎮常盈，  百千勝定咸充滿。 
禮請儀文當宣演　大聖地藏王菩薩
比丘（某）等，敬白清淨大眾：今此第三時中，欲伸禮
請，自有儀文，法師布露。（儀至）當生擁護
歸依地藏王菩薩
比丘（某），謹與修齋（某），恭炷信香，稽首和南，一心奉
請，遍法界中。（標聖位，依前禮請）
惟願慈悲常攝受（入儀內　宣疏　納疏　回壇）
凡情上達大圓鏡　（四聲）
（加持諸佛出定真言　（至）聖賢降真言）
入警策大眾
（加持獻花寶座真言　聖賢降真言　歌讚　迴向）
<other>第三時陞座</other>
加持字母陀羅尼　（二聲）
重登寶座，會集人天。三寶字母，加持念誦。
歌讚
秘密伽陀，如雲似海，難思難議。最要無他事，世尊
金口親宣示。四十二字母，法海詳細。有頓教，華嚴廣
大，一一明宗旨。
自善財童子親參禮，曾為舉揚妙義。法界之中，罪
垢多除。陀羅尼藏無邊際，濫觴爰從慈氏。信至道，人
間天上，渴仰生歡喜。（舉佛）
道場次序儀宣演
 稽首釋迦大慈父，  地藏海會眾聖賢。 
 今當敷座了真經，  望聖慈悲密加護。 
比丘（某），稽首和南，敬白清淨大眾：今此地藏菩薩慈
悲救苦薦福利生道場本願功德經法，第三時中，敷揚妙
義，轉誦雄文。掌壇法師，一一布露。（儀至）謹為敷揚
吟偈
 幽冥菩薩妙難倫，  應現真容處處分。 
 六道四生聞妙法，  三途十類沐慈恩。 
 寶珠照徹天堂路，  金錫敲開地獄門。 
 是日有情蒙接引，  蓮花台上禮慈尊。 
<bf>《較量佈施功德緣品》</bf>經宣演　（和）大聖地藏王菩薩
業道眾生，有千生受福而一身受福；輪迴六道，或富
者何如而貧者何如？地藏王啟大悲心，釋迦佛講宣奧
旨。若是國王長者，應當一視同仁；如逢瘖啞貧窮，務在
等與布施。如此百千萬劫，幸得七寶豐盈。心口堅持，
功德無量。鐘聲振玉，經法宣演。
（入第十品經）
吟偈
 眾生福業有精粗，  富貴貧窮及寡孤。 
 帝王大臣諸長者，  癃殘瘖啞眾傭夫。 
 都緣夙積分輕重，  致使今生別有無。 
 伏請現前伸較量，  分明果報不同途。 
<bf>《地神護法品》</bf>經宣演　大聖地藏王菩薩
草木珍沙，大地總關於聖主；稻麻竹葦，坤維皆稟於
堅牢。利濟無窮，神通莫測。所有山川土地，乃至水火
風災，若稱地藏之洪名，必降神威而擁護。一音首唱，十
種功圓。五體端莊，誦經如法。
（入第十一品經）
<pb n="77"/>
吟偈
 地神聖主號堅牢，  道德神通智種高。 
 衛護坤維功赫赫，  歸依佛教意昭昭。 
 稻麻竹葦兼金石，  火盜兵非與水漂。 
 萬卉豐隆災害息，  時時常把戒香燒。 
（加持解冤結真言　（至）破地獄真言）
歌讚
富貴孤貧，盲愚瘖啞，皆因宿業精粗。能仁啟問，瞿
曇聖主，分明一一詳敷。或為國王長者，或為下賤傭夫。
冀諸仁者，依經較量，善惡不同途。（舉佛）
<bf>《見聞利益品》</bf>經宣演　大聖地藏王菩薩
佛說地藏功能，見聞利益普告，天龍讚歎，異口同
音。觀音興問敬之心，我佛發慈悲之念。或當墮諸惡
道，或有重病縈身，或家多凶異，而或少失雙親，或身
入溝＆CB21821;音督，而或風漂河海。般般毒事，種種災殃。或稱
地藏洪名，或禮菩薩形像，自然諸災化散，萬事如心。一
品真經，端嚴念誦。
（入第十二品經）
吟偈
 如來金口告觀音，  讚彼慈尊願力深。 
 身值諸災遭枉橫，  或行險道涉山林。 
 水災惡風並百病，  幼亡兄弟及雙親。 
 災消所作皆如意，  須誦能仁本願經。 
<bf>《囑累人天品》</bf>經宣演　（和）大聖地藏王菩薩
世尊立教，無非利益眾生；地藏興慈，盡出仁人本
願。顯是涅槃之理，方垂囑累之因。未來世中，常當擁
護。化諸惡識，速悟正真。五體端嚴，誠心朗誦。
（入十三品經）
吟偈
 慈尊願力妙難量，  大地分身現寶光。 
 四七果中親受囑，  三千界內總昭彰。 
 天宮啟問虛空藏，  佛口惟稱地藏王。 
 大闡威神恣本願，  提攜品彙駕慈航。 
（加持勝幡引路真言　（至）往生淨土真言）
歌讚
佛語叮嚀，重重讚歎慈尊。地藏威神，忉利天上，親
蒙付囑，皆因愚昧眾生。仗我佛慈心法語，誓願度地獄
皆空。明珠金錫，琰魔羅界閻羅王，稽首欽崇。
南無地藏王菩薩
（迴向　奏樂　三時畢）
（次下座　儀內入壇懺悔）
事法供養儀當宣演　（和）大聖地藏王菩薩
地藏海會表精虔，海篆蒼雲慧炬燃。性水蘋婆呈供
養，五般奉獻法王前。事法供養，師為莊
（下殘）

<sarticle>地藏慈悲救苦薦福利生道場密教</sarticle>
<other></other>
（先辦齋具完備，事事安於壇前。）
壇前教誡　唱題　（俱要按綱要在儀內行）
<other>大明神咒經</other>
觀自在菩薩行深般若波羅蜜多時，照見五蘊皆空，
度一切苦厄。舍利子，色空故無惱壞想，受空故無受
想，相空故無智想，行空故無作想，識空故無覺想。何以
故？舍利子，非色異空，非空異色。色即是空，空即是
色。受、想、行、識，亦復如是。舍利子，是諸法空相，不
生不滅，不垢不淨，不增不減。是空法，非過去，非未來，
非現在。是故空中無色，無受、想、行、識，無眼、耳、鼻、
舌、身、意，無色、聲、香、味、觸、法，無眼界，乃至無意識
界。無無明，亦無無明盡，乃至無老死，亦無老死盡。無
苦、集、滅、道，無智亦無得，以無所得故。菩提薩埵，依
般若波羅蜜多故，心無罣礙。無罣礙故，無有恐怖，遠離
一切顛倒夢想苦惱，究竟涅槃。三世諸佛，依般若波羅
<pb n="78"/>
蜜多故，得阿耨多羅三藐三菩提。故知般若波羅蜜多，
是大神咒，是大明咒，是無上咒，是無等等咒。能除一切
苦，真實不虛，故說般若波羅蜜多咒。即說咒曰：竭
諦竭諦，波羅竭諦，波羅僧竭諦，菩提娑婆訶。
<other>加持咒柴陀羅尼</other>
 地藏願力難窮盡，  能與眾生作福緣。 
 柴油淨水誦真言，  所冀吉蠲無觸穢。 
南無佛陀耶。南無達摩耶。南無僧伽耶。南無
阿利耶。跋盧吉帝。攝皤囉耶。菩提薩埵耶。摩訶
薩埵耶。摩訶迦魯尼迦耶。哆癙他。阿私陀私。呼嚕
呼嚕。周樓蘇樓。娑婆訶。（止）
<other>誦大悲咒</other>
南無喝囉怛那。哆囉夜耶。南無。阿利耶。婆盧
羯帝。爍鉢囉耶。菩提薩埵婆耶。摩訶薩埵婆耶。摩
訶迦盧尼迦耶。唵。薩皤囉罰曳。數怛那怛寫。南無。
悉吉㗚。埵伊蒙。阿利耶。婆盧吉帝。室佛囉。楞馱
婆。南無。那羅謹墀。醯利摩訶。皤哆沙咩。薩婆阿
他豆輸朋。阿逝孕。薩婆薩哆。那摩婆伽。摩罰特豆。
怛姪他。唵。阿婆盧醯。盧迦帝。迦盧帝。夷醯利摩
訶。菩提薩埵。薩婆薩婆。摩囉摩囉。摩醯摩醯。唎
馱孕。俱盧俱盧羯蒙。度盧度盧。罰闍耶帝。摩訶罰
闍耶帝。陀羅陀羅。地利尼。室佛囉耶。遮囉遮囉。
摩麼罰摩囉。穆帝⿰口隸。伊醯伊醯。室那室那。阿囉嘇。
佛囉舍利。罰沙罰嘇。佛囉捨耶。呼盧呼盧。摩囉。
呼盧呼盧醯唎。娑囉娑囉。悉唎悉唎。蘇盧蘇盧。菩
提夜。菩提夜。菩馱夜。菩馱夜。彌帝唎夜。那囉謹
墀。地唎瑟尼那。波夜摩那。娑婆訶。悉陀夜娑婆訶。
摩訶悉陀夜。娑婆訶。悉陀喻藝室皤囉夜。娑婆訶。
那囉謹墀。娑婆訶。摩羅那羅。娑婆訶。悉囉僧阿穆
佉耶。娑婆訶。娑婆摩訶悉陀夜。娑婆訶。者吉囉。
阿悉陀夜。娑婆訶。波陀摩羯悉陀夜。娑婆訶。那囉
謹墀。皤伽囉耶。娑婆訶。摩婆利勝羯囉夜。娑婆訶。
南無喝囉怛那。哆囉夜耶。南無。阿利耶。婆盧
吉帝。爍皤囉夜。娑婆訶。唵。悉殿都。漫哆囉。跋
馱耶。娑婆訶。金剛勝莊嚴。娑婆訶。魔軍勝莊嚴。
娑婆訶。唵。跋折囉。室唎耶。娑婆訶。（止）
<other>加持咒油陀羅尼</other>
 大行為油資智炬，  森羅萬像煥心光。 
 燈燈傳照遍三千，  更仗密言為讚助。 
南無佛陀耶。南無達麼耶。南無僧伽耶。南無阿
利耶。拔盧吉帝。爍皤囉耶。菩提薩埵耶。摩訶薩
埵耶。摩訶迦嚕尼迦耶。多癙他。私利私利。地利地
利。地利私利。娑婆訶。（止）
<other>東方阿閦佛滅罪神咒</other>
 稽首東方歡喜國，  威德廣大阿閦尊。 
 不違本願救眾生，  誓度有情超苦海。 
 十三大罪難懺悔，  此咒能令得消除。 
 辟支羅漢及凡流，  誦念總達菩提岸。 
南謨。婆伽嚩帝。阿屈芻。毗夜耶。怛他誐多
耶。阿囉訶帝。三藐三菩陀耶。怛你也他。唵。誐誐
寧。誐誐寧。盧枳帝。盧枳帝。答魯吒寧。答魯吒寧。
怛囉叉寧。怛囉叉寧。波播囉帝。婆播囉帝。賀多寧。
賀多寧。婆囉賀多寧。婆羅賀多寧。娑哩縛。揭哩摩。
鉢哩波羅耶。阿曲芻。鞞野耶。度娑訶。
<other>求聰明神咒</other>
 稽首圓通真大士，  宣揚神咒破愚朦。 
 二百萬遍我今持，  智慧圓通觀自在。 
唵。波囉。波囉。三波囉。三波囉。微舒利耶。微舒
利耶。利輸陀耶。利輸陀耶。唵。安寧。安寧。室哩
耶。娑婆訶。（止）
<other>加持咒水香米陀羅尼</other>
<other>咒水真言</other>
 蕩穢消塵由法力，  資生利物豈徒然？ 
<pb n="79"/>
 閻浮五濁頓蠲除，  更仗密咒為讚助。 
唵。阿暮伽。惹囉波羅。塞囉嚩。＆CB21847;𤙣。
<other>咒香真言</other>
 名香達信非輕易，  壇會無為供養初。 
 欲憑秘咒為誠心，  願錫香嚴通勝妙。 
唵。波頭迷。旃檀摩尼。摩訶遮。筏囉吽。
<other>咒米真言</other>
 地前加行資糧位，  等妙皆由此位成。 
 色身安快暮增修，  故誦密言伸供養。 
唵。嚩囉哩耶。娑婆訶。
（入六部神咒　入諸部因緣）
<other>加持梵語心經陀羅尼</other>
 仰啟真空無相教，  梵音不譯頗難思。 
 昔因三藏往西天，  遂感觀音親教授。 
 誦念除危並滅罪，  聽聞獲福與延齡。 
 咸期不退菩提心，  一切善根速成就。 
唵。叭嚩孃。波囉密多。逆鄰那耶。素怛囉。阿
利耶。嚩嚕枳帝。濕嚩嚕。沒帝薩埵。沒嚴鼻覽。叭
囉娘。波囉密多。左焰左夜嚩汝也。嚩嚕伽耶。底薩
麼畔左。思騫馱。薩埵惜。薩波婆。嚩戌涅婆。設帝
薩嚩易賀舍利。卜怛囉嚕畔。戌涅戌涅。馱嚩汝畔。
嚕畔那鼻那。戌涅哆。戌涅那耶。那鼻那。雪嚕畔耶。
嚩夜嚕畔。戌涅馱耶。戌捏多。娑嚕畔。＆CB21818;嚩彌嚩吠
那曩。散虔娘。散娑娑伽囉。尾虔娘。南伊賀。舍利
卜怛囉。薩囉嚩達麼。戌涅哆。落叉拏。阿耨多畔左。
阿寧耶嚕馱。阿麼邏。阿微野摩那。阿奴那。阿婆離。
布囉拏。哆薩沒。舍利卜怛囉。戌涅那耶。戌涅馱。
那嚕畔。曩吠那喃。散虔娘。娑婆散虔囉。尾虔娘。
那研初怛囉。伽囉拏。唧賀娑伽耶。摩那惜。雪嚕畔。
設達言。馱囉婆娑。叭囉瑟吒。尾演達麼。曩研初大
都。夜嚩那。莫汝尾虔娘大都。那尾涅。那尾涅。那
微娘叉欲。那微娘叉欲。夜嚩那。左囉嚩囉喃。那左
囉。嚩囉拏叉欲。那奴伽。三昧陀耶。寧嚕馱嚩。失
寧娘。尾虔娘。那叭微底。那脾薩摩耶。哆薩沒那。
叭囉微底。娑哆沒地薩埵喃。叭囉娘。波囉密哆。嚩
室鄰也。尾賀囉耶。只哆嚩囉拏。只哆嚩囉拏。那昔
底。答麼那。叭囉速都。尾婆哩。菩提伽囉。拏寧瑟
吒。亦寧摩那。的鄰達摩野。嚩昔鉢哆。薩埵沒馱。
叭囉孃。叭囉密哆。嚩室憐也。拏答覽。三藐三菩陀。
摩鼻三滿哆。嚩室寧娘。尾演叭囉娘。波囉密哆。摩
訶曼怛囉。摩訶尾欲曼怛囉。阿耨哆羅曼怛囉。阿娑
摩娑鼻曼怛囉。薩嚩奴佉。叭囉舍麼耶。薩底耶。摩
舍讚野。達麼叭囉娘。波囉密哆。暮忌都。曼怛囉。
但雪多。雪帝雪帝。波囉雪帝。波囉僧雪帝。菩提娑
婆訶。（止）
聞經佛子罪消滅
（念請水文一遍　各處灑淨　迴向）
地藏教誡咒畢

<other>入壇啟請</other>
<other>加持淨三業真言</other>
 業垢本來無自性，  還因妄執起塵根。 
 但存一念妄不生，  業性了然無可得。 
南無。薩嚩婆皤秫陀。薩嚩達麼。娑嚩婆嚩秫度
含。（止）
<other>加持焚香真言</other>
 信心一念周沙界，  五分香雲遍十方。 
 願憑感格聖賢心，  寶網光中齊出現。 
唵（引）。跋折囉。度鞞惡。（止）
<other>加持灑淨真言</other>
 華藏海波融性相，  閻浮檀水自清涼。 
 今將密語更宣揚，  遍灑道場周沙界。 
南無。三滿哆。沒馱喃。唵。阿鉢囉底。三迷伽
<pb n="80"/>
耶。三迷三滿哆。奴偈諦。鉢囉吃嘌底。微輸睇。達
麼馱都。微輸達你。娑婆訶。（止）
<other>加持淨壇真言</other>
 凡地輒將嚴法席，  唯憂垢濁未蠲除。 
 金仙秘密舉揚時，  所冀香壇悉清淨。 
唵（引）。囉儒祖。跋誐多。薩囉嚩達麼。（止）
<other>加持結界真言</other>
 唯是娑婆多穢污，  邪魔外道悉侵凌。 
 今將密語淨香壇，  憑此結成金剛界。 
唵（引）。商迦羯唎。摩訶三昧耶。盤陀盤陀。娑婆
訶。止
<other>加持散花真言</other>
 已淨香壇無垢濁，  結成地界悉嚴持。 
 我今敷演妙伽陀，  散眾寶花陳供養。 
唵（引）。荷暮伽。荷拏舍縒野。鉢頭摩。蔓度梨吽。（止）
<other>加持三寶出定真言</other>
 我佛初行菩薩道，  廣大因中大願王。 
 今將諷誦望慈臨，  故誦密言加讚歎。 
南無。那波那波底那𤙣。三藐三菩陀。俱胝那吽。
南無。那波那波底那𤙣。達麼俱胝那吽。
南無。那波那波底那𤙣。僧伽俱胝那吽。
多姪他。唵。摩隸毗摩𩕳。即哩𩕳。娑嚩娑嚩。
訖詵迦哩。娑婆訶。（止）
<other>加持啟告諸佛真言</other>
 不動妙嚴為大定，  必須警覺誓傾虔。 
 佛三摩地暫令安，  剎剎塵塵同出現。 
唵（引）。三昧耶。娑但鑁。唵（引）。嚩囉嚕。底瑟吒
𤙣。
<other>加持請諸佛真言</other>
 如來大願慈悲故，  六通赴感靡不周。 
 欲伸禮請演密言，  翹望今時臨法會。 
唵（引）。欠嚩囉馱都。
<other>加持求見佛真言</other>
 韋提渴仰黃金相，  調御躬臨紫磨身。 
 當來有佛降生時，  願共眾生皆得見。 
唵（引）。怛姪他。伊呬哆呬。娑婆訶。
<other>加持禮拜真言</other>
 稱揚聖德將身禮，  禮拜能除我慢愆。 
 五輪投地誓歸依，  又更宣揚禮拜咒。 
唵。鉢頭迷。瑟泥沙。㫊暮伽。佐哩吽。
<other>加持普禮聖眾真言</other>
 佛身充滿於法界，  普現一切眾生前。 
 凡夫愚昧不能知，  仗此真言早開悟。 
南無。三滿哆。沒馱喃。
唵（引）。薩囉怛囉。播囉底。訶哆帝。怛陀誐哆。
句捨冒地。者哩耶。波哩布砮迦。薩婆訶。（止
　警策）
<other>加持獻花寶座真言</other>
 眾等莊嚴為法座，  珍珠間錯作花台。 
 誠心奉獻光明幢，  准教加持伸供養。 
唵（引）。迦摩囉耶。娑婆訶。
<other>加持淨金輪座真言</other>
 金輪寶座莊嚴備，  坐已降魔轉法輪。 
 總持咒句為宣揚，  離垢頓圓清淨慧。 
唵（引）。紹知伽。陀吽泮。
<other>加持聖賢降真言</other>
 一切法空為此座，  燈王常借淨明來。 
 慇勤奉獻誦真言，  哀憫願陞安聖眾。 
唵（引）。嚩囉那。鉢頭迷。虎吽。（止）
<other>加持天府真言</other>
 欲界色界無色界，  四禪無想與空居。 
 願聞方便下雲衢，  普為檀那圓勝事。 
唵。阿鞞三摩耶。跋折＆CB20167;。陀囉陀囉。虎吽。
<pb n="81"/>
<other>加持地府真言</other>
 普天率土無邊量，  神聖威靈作主張。 
 坤維五嶽眾靈祇，  願誦密言臨法會。 
南無。三曼哆。沒馱喃。微。
<other>加持水府真言</other>
 江河淮濟無邊量，  百川浩浩盡朝宗。 
 神祇所主莫能知，  願仗密言同赴會。 
南無。那羅夜耶。娑婆訶。
<other>加持閻羅王真言</other>
 仰瞻教主諸賢聖，  下有閻羅大鬼神。 
 如來金口演真言，  誦念鬼神獲安慰。 
唵（引）。阿鉢囉枳帝。遮伽囉耶吽。（止）
<other>初時入壇</other>
凡情上達大圓鏡
<other>加持諸佛出定真言</other>
 無垢定中非住想，  有為功德救迷濛。 
 凡情懇禱冀慈悲，  振撼金鈴先警覺。 
唵（引）。嚩囉嚕底。瑟吒𤙣。
<other>加持警覺真言</other>
 迷凡妄蔽輪迴久，  散蕩邪思未返真。 
 當須攝念睹金容，  注想神光由性顯。 
唵（引）。欠嚩囉馱。都。
<other>振金鈴真言</other>
 薝蔔花蔓陳妙供，  蘭燈寶炬簇壇筵。 
 翹勤迎請解脫尊，  願展無緣降慈副。 
唵（引）。嚩囉室哩。摩訶室哩。摩訶三摩耶。室哩
耶。娑婆訶。
<other>加持普禮聖眾真言</other>
 聖人本自無名稱，  種物隨緣種種殊。 
 西天梵語略宣揚，  應使聞知生信仰。 
唵（引）。阿彌哆婆耶。娑婆訶。（止　迴向
　警策
<other>加持獻花寶座真言</other>
 眾等莊嚴為法座，  珍珠間錯作花台。 
 誠心奉獻光明幢，  准教加持伸供養。 
唵（引）。迦摩囉耶。娑嚩賀。
<other>加持淨金輪座真言</other>
 金輪寶座莊嚴備，  座已降魔轉法輪。 
 總持咒句為宣揚，  離垢頓圓清淨慧。 
唵（引）。紹知伽陀。吽泮。
<other>加持聖賢降真言</other>
 一切法空為此座，  燈王常借淨明來。 
 慇勤奉獻誦真言，  哀憫願陞安聖眾。 
唵（引）。嚩囉那鉢迷。虎吽。（止）
<other>初時陞座</other>
<other>加持華嚴字母真言</other>
 字書名數無邊量，  種種皆從字母生。 
 修行佛法廣難思，  一切皆生於十地。 
阿。多波左那。邏柂（輕呼）婆蒲我茶沙（史我）嚩哆（都我）也
（以可）瑟吒（（二合）迦娑麼伽（上輕）他（他可）社鏁柂。奢佉叉。娑多
（二合）壤。曷攞多（二合）婆蒲我車娑（蘇說）摩（二合）訶婆（二合）縒。伽
吒拏（你可）娑頗（二合）娑迦（二合）也（夷可）娑。室左（二合）侘陀　（止
　歌讚）
<other>加持結跏趺座真言</other>
 如是我聞一時佛，  靈山一會演真詮。 
 結跏趺座儼如山，  不動不搖澄似水。 
唵（引）。摩利軍茶梨。虎𤙣虎𤙣。娑婆訶。（止　誦一
品二品經）
<other>加持獻花寶座真言</other>
 十色芙蓉敷妙供，  百千瓔珞雜花臺。 
 傾心持奉大慈尊，  儼座舒光臨五濁。 
唵（引）。迦摩囉耶。娑婆訶。
<other>加持聖賢座真言</other>
<pb n="82"/>
 慈憐憫接提蒙昧，  願力弘深拔有情。 
 分身現出入娑婆，  願坐道場垂攝受。 
唵（引）。嚩囉那。波頭謎。虎𤙣。
<other>加持禮拜聖賢真言</other>
 三業傾虔歸萬德，  屈躬五體捧千輪。 
 寂然一念證如如，  不住能依所禮拜。 
唵（引）。阿利耶。婆盧枳帝。攝波囉耶。菩提薩
埵耶。摩訶薩埵耶。摩訶迦嚕尼伽耶。哆姪他。鉢囉
尼婆吒。毗知若波耶。彌波伽梵。摩訶迦嚕尼伽耶。
娑婆訶。（止　誦三品四品經）
<other>加持佛慈護真言</other>
 縱使萬端興利害，  如刀斫水豈能傷？ 
 無邊剎海總該羅，  普使有情蒙覆護。 
唵（引）。沒馱。梅帝哩。縛羅洛叉唅。
<other>佛寶真言</other>
 華藏世界莊嚴海，  毗盧遮那法性身。 
 一華百葉一釋迦，  主伴互融來作證。 
唵（引）。迦摩囉耶。娑婆訶。
<other>法寶真言</other>
 如來大願因緣力，  五教三乘義相生。 
 演成八萬總持門，  今對道場重指注。 
唵（引）。鉢頭麼。娑囉娑囉。底吒底吒。摩訶目迦
耶。娑婆訶。
<other>僧寶真言</other>
 理智圓融和合義，  因緣不斷永流通。 
 禪心不昧早回光，  與我共行同事攝。 
唵（引）。佉知佉知。迦毗知。緘受緘受。多知娑知。
兜帝阿密帝。阿周帝。娑婆訶。
<other>二權菩薩真言</other>
 悲智二增菩薩眾，  僧伽行滿復勤修。 
 分身化度入塵勞，  八萬行門周沙界。 
唵（引）。鉢頭迷。哆囉哆囉。度嚕度嚕。娑婆訶。
<other>加持阿羅漢真言</other>
 定慧二心俱解脫，  人間天上久棲身。 
 親承付囑不涅槃，  的是眾生植福地。 
唵（引）。薩嚩喜利陀耶。步陀耶。娑婆訶。（止　迴向）
<other>第二時入壇</other>
<other>加持諸佛出定真言</other>
 檀那依儀修淨供，  虔恭奉請諸如來。 
 遙望法界禮慈容，  仗此真言希出定。 
唵（引）。三昧耶。娑怛鑁
唵（引）。囉達嚕。底瑟吒𤙣。阿演都。娑吠步。嚩
那迦薩囉。鉢囉。彌哆捨。叉囉迦。芻囉摩囉。娑乞
叉得。紇哩哆。難馱娑嚩。娑嚩婆嚩。娑嚩演𠳤。母
難陀。婆嚩娑嚩。婆嚩。
<other>加持普禮聖眾真言</other>
 無始時中造諸惡，  常於六道受輪迴。 
 我今對佛悉懺悔，  願仗真言罪消滅。 
唵。薩嚩婆跋悉普吒。捺賀曩。嚩縒囉耶。娑婆
訶。
 為厭閻浮諸苦趣，  長時輪轉若循環。 
 我今發願往西方，  惟願隨心獲成就。 
唵（引）。暮伽。薩嚩達囉。縒陀始。廢𤙣。（止）
<other>加持獻花寶座真言</other>
 眾等莊嚴為法座，  珍珠間錯作花台。 
 誠心奉獻光明幢，  准教加持伸供養。 
唵（引）。迦摩囉耶。娑嚩賀。
<other>加持淨金輪座真言</other>
 金輪寶座莊嚴備，  坐已降魔轉法輪。 
 總持咒句為宣揚，  離垢頓圓清淨慧。 
唵（引）。紹知伽。陀吽泮。
<other>加持聖賢降真言</other>
 一切法空為此座，  燈王常借淨明來。 
<pb n="83"/>
 慇勤奉獻誦真言，  哀憫願陞安聖眾。 
唵（引）。嚩囉那。鉢頭迷。虎吽。（止　歌讚　下壇）
<other>二時陞座</other>
<other>加持楞嚴字母伽陀</other>
 稽首光明大佛頂，  如來萬行首楞嚴。 
 光中化佛演微言，  誦念普令祛夙業。 
摩訶佛陀。烏瑟尼沙。哆陀阿伽度。鞠醯耶。醯
都般帝般帝。毗勃陀。地瑟吒。阿囉陀。薩婆菩提薩
埵。遮利捨那。娑訶娑囉。如來萬行首楞嚴。摩訶修
哆囉。（止　歌讚　誦五品六品經）
<other>加持發菩提心真言</other>
 蓮花出水知無染，  方表菩提妙覺心。 
 道場密咒不思議，  普使任持得成就。 
唵。摩訶昧。捺囉野。薩頗囉。
<other>加持廣大心真言</other>
 一月麗天涵眾水，  無邊剎海總該羅。 
 不拘內外及中間，  一念頓熏周沙界。 
唵。摩訶迦囉拏耶。薩頗囉。
<other>加持大願心真言</other>
 大願任持於法界，  塵塵剎剎悉莊嚴。 
 以此供養諸如來，  悉使有情霑法水。 
唵。摩訶秫陀。鉢囉目那。薩頗囉。
<other>加持大悲心真言</other>
 菩薩由此登勝地，  眾生假此出樊籠。 
 我今發願大悲心，  以此法財施一切。 
唵。摩訶護閉。娑薩頗囉。（止　誦七品八品經）
<other>加持生難遭想真言</other>
 重興四種難遭想，  六道輪迴業已空。 
 來依慧日既逢時，  大善薰修皆出離。 
唵。鉢頭迷。瑟尼沙。彌摩利耶。娑婆訶。
唵。嚩囉味囉耶。娑婆訶。
<other>加持閻羅王真言</other>
 地藏願力難窮測，  親說微言召鬼神。 
 遍周法界願同來，  共禮慈尊成正覺。 
唵。薩嚩焰摩囉。闍弟毗耶。娑婆訶。
<other>加持諸鬼神真言</other>
唵。㫊暮迦。伽履娑野𤙣。
<other>加持破地獄真言</other>
 地藏菩薩功德力，  憐憫普度諸有情。 
 眾生度盡證菩提，  地獄未空不成佛。 
曩謨。喝囉怛那。多囉夜耶。
唵。佉羅佉羅。俱住俱住。摩囉摩囉。醯羅吽。
賀訶蘇怛拏。𠷑沫迴。莎婆訶。
<other>加持滅惡趣真言</other>
 六道眾生緣業重，  生生劫劫逐輪迴。 
 若非大士運悲心，  何時得拔輪迴苦？ 
唵。阿目迦。吠嚕左曩。摩訶懵捺囉。摩尼鉢那。
摩佐囉。鉢囉嚩囉。哆耶吽𠷑。（止　誦九品經）
<other>加持發正覺真言</other>
 韋提廣運波羅蜜，  如來勸發正覺心。 
 我今依誦妙真言，  普使有情皆解脫。 
唵。止哆鉢囉底。味能迦嚕彌。
<other>加持教法流通咒真言</other>
 如來垂念加持護，  等視眾生起大悲。 
 今崇法會作津梁，  教法流通憑此咒。 
唵。薩婆陀勝。勝怛陵。勝怛陵。顒達陵。顒達
陵。跛陀波野。跛陀波野。薩波阿鉢野。薩波阿鉢野。
婆吠婆吠。娑婆訶。
<other>加持堅固心真言</other>
 一切眾生心淨水，  菩提影現在其中。 
 從教頂上鐵輪旋，  堅固此心常不退。 
唵。菩提止哆。母怛跋那耶彌。
<other>加持解脫真言</other>
<pb n="84"/>
 無遮法施功勳著，  興而復廢廢而興。 
 英公特為廣修崇，  此會流傳無壅滯。 
唵。薩婆者。芻陀羅。伽羅耶。娑婆訶。（止　奏樂）
<other>第三時入壇</other>
<other>加持諸佛出定真言</other>
 諸佛那知常在定，  隨機應感妙難思。 
 願此鈴音遍十方，  如谷應聲來集會。 
唵（引）。嚩囉地吒吽。
<other>加持諸佛集會真言</other>
 紫金嚴相周沙界，  白玉明毫照十方。 
 我今瞻仰誦真言，  願賜慈悲臨法會。 
唵（引）。迦摩囉耶。娑婆訶。
<other>加持聖賢降真言</other>
 菩薩遍觀於六道，  莫非皆是宿親緣。 
 普伸召請赴香壇，  願仗密言垂加護。 
南無。三滿多。沒馱喃。娑婆怛他誐哆。地瑟吒
那。地瑟吒帝。阿者麗。微麼哩。薩摩囉嬭。鉢囉吃
哩底。鉢履輸睇。娑婆訶。　（止）
<other>加持獻花寶座真言</other>
 眾等莊嚴為法座，  珍珠間錯作花台。 
 誠心奉獻光明幢，  准教加持伸供養。 
唵（引）。迦摩囉耶。娑婆訶。
<other>加持淨金輪座真言</other>
 金輪寶座莊嚴備，  坐已降魔轉法輪。 
 總持咒力為敷揚，  離垢頓除清淨慧。 
唵（引）。紹知伽陀。吽泮。
<other>加持聖賢座真言</other>
 一切法空為此座，  燈王常借淨明來。 
 慇懃奉獻誦密言，  哀憫願陞安聖眾。 
唵。嚩囉那。鉢頭謎。虎吽。（止　下壇）
<other>陞座</other>
<other>加持三寶字母真言</other>
 三身四智俱平等，  五教三乘悉混融。 
 方袍圓頂火中蓮，  列派分餘無已矣。 
南無。囉曩。（二合）怛囉夜耶。
唵（引）。薩哩嚩。沒馱冒地。薩怛嚩那。（止　誦十品
十一品經）
<other>加持解冤結真言</other>
 貪愛無明心迷妄，  恣縱瞋癡起惡因。 
 千生萬劫運相逢，  佛赦真言解冤結。 
唵。三陀囉。伽陀。娑婆訶。
<other>加持解百生仇讎咒</other>
 我佛曾宣微妙法，  能解冤結與仇讎。 
 更宣密語作加持，  願捨仇讎生歡悅。 
唵。諾賀諾賀。薩嚩訥瑟吒。鉢囉訥瑟吒。怛囉
喃耶。娑婆訶。
<other>加持召罪障真言</other>
 五無間獄三惡道，  修羅餓鬼及傍生。 
 若聞佛語妙伽陀，  一切罪障皆消滅。 
唵（引）。娑嚩婆嚩。迦哩灑拏。尼秫陀喃。三摩耶。
跋日囉。吽惹。
<other>加持懺罪真言</other>
 佛垂方便加持力，  演說伽陀懺罪愆。 
 千生悔過願哀憐，  所仗密言獲清淨。 
南無。喝囉怛那。哆囉夜耶。南謨無阿利耶。皤
盧枳羝。爍皤囉耶。菩提薩埵婆耶。摩訶薩埵婆耶。
摩訶迦盧尼伽耶。哆癙他。睹魯睹魯。阿西摩西。摩
西摩訶。麼哩尼。枳波社摩哩尼。社鼙社鼙。那摩那
摩。娑婆訶。
<other>加持摧罪障真言</other>
 迷因謬果多邪見，  慮墮三途受苦辛。 
 我今敷演妙伽陀，  所有罪山俱破碎。 
唵（引）。跋折囉。播抳微。薩普吒耶。娑婆訶。阿跋
<pb n="85"/>
耶。曼馱那。𩕳鉢囉目吃叉耶。娑嚩婆嚩。誐地毗藥。
薩嚩娑埵喃。莎嚩怛他誐哆。跋折囉。三摩野吽。怛囉
吒。
<other>加持破地獄真言</other>
 功德威能真言力，  碎盡刀山及鐵圍。 
 八寒八熱焰咸停，  眾罪塵勞皆解脫。 
唵（引）。迦羅帝耶。娑婆訶。
<other>加持摧三惡趣真言</other>
地藏大菩薩，慈悲化有情。執錫掌明珠，為救三途苦。
眾生不能覺，忙忙六道中。菩薩演真言，地獄皆消滅。
唵。阿瑟吒。設帝喃。三藐三沒馱。俱胝喃。怛姪
他。唵。擬野曩。嚩婆枲。地哩地哩。吽𠷑。（止　誦十二
品十三品經）
<other>加持勝幡引路真言</other>
 四心滿足金剛定，  六度莊嚴萬劫因。 
 勝幡引導往西方，  親禮彌陀真教主。 
南無。奢伽補陀耶。怛他誐多耶。阿羅訶帝。三藐
三菩陀耶。怛姪他。唵。𠾏銘。𠾏銘。鉢囉奢銘。鉢囉
奢摩銘耶。娑婆訶。
<other>加持求見佛真言</other>
 散花壇上諸天會，  無量莊嚴想道場。 
 如今世界生蓮花，  燒無價香如意寶。 
唵。嚕計濕嚩囉。迦摩囉。目迦佉摩囉。路者那迦
摩囉那。迦摩囉。賀娑多。迦摩囉。梵麼尼。迦摩囉。
迦摩囉。三婆嚩娑。迦摩囉。麼囉麼囉。叉囉曩。南謨
窣睹帝。怛姪他。伊利多利。娑婆訶。
<other>加持願成就真言</other>
 教主國中求道日，  多為作法苾蒭僧。 
 位登正覺利含生，  印咒結成扶昔願。 
曩謨。阿彌哆婆耶。怛他伽哆耶。阿囉訶帝。三
藐三菩陀耶。多姪他。唵。阿彌哩婆栖。阿波娑婆耶。
娑婆訶。
<other>加持往生淨土真言</other>
 我等導師悲願重，  誓度眾生即往生。 
 我今稱讚妙伽陀，  望賜慈悲垂覆護。 
曩謨。阿彌哆婆耶。怛他誐哆耶。哆地夜陀。阿彌
唎。都婆鞞。阿彌唎哆。悉怛婆毗。阿彌唎多。毗迦藍
帝。阿彌利哆。毗迦藍哆。迦彌膩。迦迦那。吃哩耶。
迦哩婆囉皤。波伽哩。焰迦哩。娑訶。（止）
（迴向　奏樂　下壇）
（儀內入壇懺悔）
地藏慈悲救苦薦福利生道場三時畢

<other>事法供養</other>
<other>加持五供養真言</other>
<other>香供養真言</other>
 曾祝萬年天子壽，  焚成五分法身香。 
 旃檀林裏占都名，  蘭麝叢中俱上品。 
唵（引）。薩嚩怛他誐哆。度波。布穰密伽。娑暮達囉。
窣頗囉拏。三摩耶吽。
<other>花供養真言</other>
 七寶池中呈國色，  一枝月裏占天香。 
 世尊拈起示諸人，  達摩傳來開五葉。 
唵（引）。薩嚩怛他誐哆。補澀波。布穰密伽。娑暮達
囉。窣頗囉三摩耶吽。
<other>燈供養真言</other>
 一點八風吹不滅，  寸心萬劫鎮長明。 
 西天佛子盡相傳，  大地眾生消黑暗。 
唵（引）。薩嚩怛他揭哆。你波。布穰密伽。三暮達囉。
窣頗囉拏。三摩耶吽。
<other>塗供養真言</other>
 雨過千江波皺玉，  風搖四瀆浪翻花。 
 灑為甘露潤群生，  沛作恩波沾法界。 
<pb n="86"/>
唵（引）。薩嚩怛他揭哆。獻陀。布穰密伽。娑暮達囉。
窣頗囉拏。三摩耶吽。
<other>果供養真言</other>
 福地栽來今日熟，  心花結處自然成。 
 就中常占御園春，  直下共圓菩提果。 
唵（引）。薩嚩怛他揭哆。頗囉。布穰密伽。娑暮達囉。
窣頗囉拏。三摩耶吽。
<other>普供養真言</other>
 香花燈塗珍果等，  供養海會諸聖賢。 
 惟希納受鑒丹衷，  清我檀那廣大願。 
 我以功德力，  如來加持力， 
 及以法界力，  普供養而住。 
唵（引）。誐誐曩。三婆嚩。＆CB21851;日囉斛。（止）
<other>禮別聖賢</other>
<other>心月圓滿咒</other>
唵（引）。底瑟吒。摩尼。跋囉鉢頭摩。
<other>奉送聖賢咒</other>
 法身無礙周沙界，  為表凡情有送迎。 
 密言金鐸舉揚時，  無去無來還本土。 
唵（引）。訖哩都。嚩薩哩。嚩薩怛嚩羅他悉地耶。怛嚩
野他拏。誐誐蹉特嚩沒馱。尾沙焰布曩。囉誐摩野左。
娑婆訶。
<other>散金剛界真言</other>
唵（引）。商迦羯唎。摩訶三昧耶。槃陀槃陀。文闍文
闍。娑婆訶。
<other>發遣鬼神真言</other>
唵（引）。㫊暮伽。三布罹難。布囉難。跛囉縒囉櫱撦塞
嚩。皤嚩喃。㫊彌㗚哆。布[跳-兆+疑]吽。（止）
（散壇　奏樂　作三不捨　散花　門外送聖化錢）
地藏慈悲救苦薦福利生道場密教終

<bz>〔錄文完〕</bz>

<article id="n53">銷釋金剛經科儀</article>

<other>銷釋金剛經科儀</other>
整理者　侯沖

<bz>〔題解〕</bz>
<bf>《銷釋金剛經科儀》</bf>，又名<bf>《金剛科儀》</bf>。中國佛教典籍。宋
釋宗鏡述。一卷。明代至今雲南阿吒力僧常用科儀。
本科儀主要以姚秦鳩摩羅什譯<bf>《金剛般若波羅蜜經》</bf>為依據
編集而成。必須與坊間刻本<bf>《金剛經》</bf>（卷首為奉請八金剛、四菩
薩）配合纔能舉行法會。是研究中國佛教科儀的重要資料。
本科儀不見於我國古代經錄，也未為我國歷代大藏經所收。
日本<bf>《續藏經》</bf>收有清道光年間抄本<bf>《銷釋金剛經科儀》</bf>和明嘉靖
三十年覺連重集<bf>《銷釋金剛經科儀會要註解》</bf>，但都未經校勘。
本科儀一向被納入寶卷的研究範圍，未見從佛教科儀的角
度來探討。本科儀至今仍為雲南阿吒力僧最常用科儀，將其整
理出來，無疑可以為研究寶卷與佛教科儀的關係開拓新的思路，
也可以為研究其成書年代提供新的線索，還可以深化雲南阿吒
力教的研究。
整理本的底、校本情況如下：
底本：雲南省劍川縣阿吒力張宗義先生藏古抄本。
甲本：<bf>《續藏經》</bf>第壹輯第九十二套第二冊<bf>《銷釋金剛經科儀
會要註解》</bf>。
乙本：<bf>《續藏經》</bf>第壹輯第貳編乙第二套第二冊<bf>《銷釋金剛經
科儀》</bf>。
丙本：雲南省劍川縣阿吒力趙沛霖先生藏清光緒十二年抄
本。
甲本與諸本有異字，但註解引文不異者，不另出校記。
天津圖書館藏有本科儀明刻本，雲南省劍川縣民間也還有
不少古抄本，因條件限制，此次未能參校。
<pb n="87"/>

<other><bz>〔錄文〕</bz></other>
<sarticle>銷釋金剛經科儀</sarticle>
隆興府百福院宗鏡禪師述
<other></other>
 眾等皈依，  金剛堅固力。  漢朝感夢，  白馬西來意。 
 摩騰化時，  鳩摩羅什譯。  秦宗奧典，  佛日照昏衢。 
 法身無相，  不時掛心懷。  得見如來，  文殊在五台。 
 給孤長者，  祇園布黃金。  說法化導，  果證紫金身。 
般若海會佛菩薩
大眾志誠心，同歎開科偈：
 說經教主大法王，  法身不壞號金剛。 
 巍巍相好真三昧，  灼灼祥光照十方。 
 不長不短功莫測，  無去無來德難量。 
 自從西域傳心印，  超越前三與後三。 
般若海會佛菩薩　　（歎佛宣疏）
摩訶空最大，最大是摩訶，般若波羅蜜，撒手見彌
陀。茲有開科疏文，謹當宣讀。
 報答親恩甚奇哉，  本來心地豁然開。 
 旃檀牛首無價寶，  儘是能仁花裏來。 
（化納）
 白馬馱來一卷經，  一番拈起一番新。 
 蒙師已問經題目，  試誦金剛一卷經。 
蓋聞漢朝感夢，白馬西來，摩騰彰漢化之初時，羅什
感秦宗之代典。明明佛日，照破昏衢；朗朗慧燈，至今不
滅。教之興也，其在斯焉。末法之代，至於今日。恭
白十方賢聖，現坐道場。
本師釋迦牟尼佛，文殊普賢二大菩薩，滿空聖眾，一
切神祇，有天眼者，天眼遙觀；有天耳者，天耳遙聞。他
心宿住，聖心玄鑒。慈愍故，悲愍故，
大慈悲愍故。
　　信禮常住三寶
　　　　歸命十方一切佛
　　　　歸命十方一切法　　法輪常轉度眾生
　　　　歸命十方一切僧
夫金剛般若，能開解脫之門；玉偈波羅，善入菩提之
路。行行而非空非有，句句而無去無來。<bf>《金剛經》</bf>說三
十二分，分分而功德難量；須菩提聞四句妙偈，偈偈而殊
因莫測。書寫讀誦，當生華藏之天；為人演說，定達涅槃
之路。般若乃菩提佛母，信心即功德道源。長養聖胎，
出生妙法。大抵看經通義，問道窮源，啟淨信心，具
擇法眼。分句讀貫通之理，明問酬辯論之文。心心無
間理全彰，念念不忘文自現。或問酬深妙，而句義玄微。
詳究元因，略陳數段。庶一問一答，其文明若日星；
重辯重徵，其義曉如白黑。義隨文而文隨義，左右逢源；
珠走盤而盤走珠，縱橫無礙。信解受持者，洞明真性；見
聞隨喜者，咸悟菩提。流通天上人間，普遍微塵剎
海。太虛無際，法施何窮？以斯般若功勛，總報四恩三
有。
觀夫空如來藏，碎祖師關，獨露真常，無非般若。
三心不動，六喻全彰；七寶校功，四句倍勝。若乃循行數
墨，轉益見知，宗眼不明，非為究竟。嗚呼！微宣奧旨，
石火電光；密顯真機，銀山鐵壁。瞥生異見，滯在中途；
進步無門，退身迷路。聊通一線，俯為初機。良馬見鞭，
追風千里矣。
 阿彌陀佛法中王，  祇在西方極樂邦。 
 演說<bf>《金剛經》</bf>一卷，  普天匝地放毫光。 
阿彌陀如來　　（毫光接引）
切以幻身不久，浮世非堅。不久則形軀變異，非堅
則火宅無安。由是輪迴六趣幾時休，遷轉四生何日
盡？若不念佛求出離，畢竟無由得解脫。豈不忙
然省悟，火急修持，盡報為期，誓生安養？高超三界證真
空，迥出四流無苦趣。
<pb n="88"/>
 釋迦文佛大奇哉，  居士龐公棄家財。 
 真武不統王宮位，  雪山迎請世尊來。 
釋迦如來
證盟功德
詳夫百年光景，全在剎那；四大幻身，豈能長久？每
日塵勞汩汩，終朝業識茫茫。不知一性之圓明，徒逞六
根之貪慾。功名蓋世，無非大夢一場；富貴驚人，難免無
常二字。爭人爭我，到底成空；誇會誇能，畢竟非實。
風火散時無老少，溪山磨盡幾英雄。綠鬢未幾而
白髮早侵，賀者纔臨而弔者隨至。一包膿血，長年苦
戀恩情；七尺髑髏，恣意慳貪財寶。出息難期入息，今朝
不保來朝。愛河出沒幾時休？火宅憂煎何日了？不
願出離業網，祇言未有工夫。閻羅王忽地來追，崔相
公豈容展限？回首家親都不見，到頭業報自家當。鬼王
獄卒，一任欺凌；劍樹刀山，更無推抵。或攝沃焦石
下，或在鐵圍山間。受鑊湯則萬死千生，遭銼磕則一
刀兩斷。饑吞熱鐵，渴飲熔銅。十二時甘受苦辛，五
百劫不見頭影。受足罪業，復入輪迴。頓失舊時人身，
換卻這迴皮袋。披毛戴角，銜鐵負鞍。以肉供人，用
命還債。生被刀砧之苦，死遭湯火之災。互積冤愆，
遞相食啖。那時追悔，學道無因。何如直下承當，莫待
今生蹉過。
釋迦文佛，捨皇宮而直往雪山；居士龐公，將家財而
悉沉滄海。真武不統王位，惟務修行；呂公既作神
仙，尚勤參請。蘇學士常親佛印，韓文公終禮大顛。
裴公奪笏於石霜，房相問法於國一。妙善不招駙馬，成
佛無疑；六祖相遇客人，聽經頓悟。禪道若無況味，聖賢
何肯皈依？華林感二虎隨身，投子有三鴉報曉。李長者
解經而天廚送食，須菩提打坐而帝釋散花。達摩
隻履西歸，普化搖鈴騰去。羅漢來參於仰山和尚，嶽
帝受戒于思大禪師。徑山至今，猶是龍王打供；雪峰
往昔，能使木人開山。此皆已驗之因由，切莫自生於退
屈。野狐尚聽百丈法，螺螄猶護<bf>《金剛經》</bf>。十千游魚，
聞佛號化為天子；五百蝙蝠，聽法音總作聖賢。蟒聞懺
以生天，龍聽法而悟道。彼物尚能頓悟，況人何不回
心？或有埋頭喫飯而空過一生，或有錯路修行而不省這
意。豈識菩提覺性，個個圓成；爭知般若善根，人人具
足。莫問大隱小隱，休別在家出家。不拘僧俗而祇要
辨心，本無男女而何須著相。未明人妄分三教，了得
底同悟一心。若能返照迴光，皆得見性成佛。又況人身
易失，佛法難逢，欲超六道之周流，惟有一乘之徑捷。
需求正見，莫信邪師。悟了方是入頭，行得始能脫俗。
步步踏著實地，頭頭頂掛虛空。用時則萬境全彰，放下
則一塵不立。超生死不相關之地，了鬼神覷不破之機。
是凡是聖而同個路頭，或冤或親而共一鼻孔。如斯實
悟，尚滯半途。休沉向上三玄，要了末後一著。且
道：即今喚那個做末後一著？青山低處見天闊，紅藕開
時聞水香。
 棄卻瓢囊擊碎琴，  如今不戀汞中金。 
 自從一見黃龍後，  始覺從前錯用心。 
 始知生死事無常，  莫道先從老者亡。 
 大限到來無定準，  後生年少也提防。 
 富貴貧窮各有由，  宿緣分定莫剛求。 
 不曾下得春時種，  空守荒田望有秋。 
修唎修唎。摩訶修唎。普供養，我牟尼。將欲誦
經，先安土地。金剛菩薩，擁護壇儀。云何梵畢？
發願謹受持。
 一相元無垢，  體性離塵緣。 
 專心持四句，  且要誦真言。 
<other><bf>《金剛經》</bf>啟請</other>
若有人受持<bf>《金剛經》</bf>者，先須至心念淨口業真言，
然後啟請八金剛、四菩薩名號。所在之處，常當擁護。
淨口業真言
<pb n="89"/>
修唎修唎。摩訶修唎。修修唎。薩婆訶。
安土地真言
南無三滿哆。母馱喃。唵。度嚕度嚕。地尾薩
婆訶。
虛空藏菩薩普供養真言
唵。誐誐曩。三婆嚩。韈日囉斛。
恭聞法身無相，非相可觀；至理絕言，非言所及。
蓋以因興四願，果滿三身。酬願現身，彰言化物。我釋
迦聖主，利物情深。愍娑婆流浪之鄉，贊嚴土常樂之界。
國名極樂，佛號彌陀。四十八願弘深，百萬行門廣大。
雙明真化，應接高低。地前地上皆生，是聖是凡俱往。
彌陀緣願，於是彰焉；淨土真詮，由斯顯矣。經來自久，
久缺宣傳。奉報佛恩，當明經旨。透關妙達如來
境，及第高登本分鄉。
 佛在靈山莫遠求，  靈山祇在汝心頭。 
 人人有個靈山塔，  好去靈山塔下修。 
 外道天魔皆拱手，  梵王帝釋為呈祥。 
 願今合會諸男女，  同證金剛大道場。 
 早起忙忙直到昏，  不愁生死祇愁貧。 
 饒君使盡千條計，  直至無常不稱心。 
般若大教，六百餘卷。佛如來，金口宣。六朝翻譯，
東土流傳。頻頻持誦，四句真詮。無為福勝，果報利
人天。
 稽首三界主，  大孝釋迦尊。 
 累劫報親恩，  積因成正覺。 
奉請八金剛　（至）四菩薩
此經乃大乘教，菩薩摩訶薩人之所修。般若為六
波羅蜜之最勝者也，所以名為般若波羅蜜。故下經云：
「如來為發大乘者說，為發最上乘者說。」以此<bf>《佛說大般
若經》</bf>，有六百卷，凡一十六會。此經乃第五百七十七
卷，給孤獨園第二處第九會說也。所以道：昔日如來金
口演，至今拈起又重新。
 此經佛說數千年，  無量人天得受傳。 
 憶得古人曾解道，  更須會取未聞前。 
 人間陽壽真難得，  一寸光陰一寸金。 
 莫待老來方學道，  孤墳儘是少年人。 
 在家菩薩智非常，  鬧市叢中作道場。 
 心地若能無罣礙，  高山平地總西方。 
 金剛般若體如如，  翠竹黃花滿路途。 
 八百餘家呈妙手，  大家依樣畫葫蘆。 
金剛般若，人人本具，割斷智為初。白雲散處，一輪
顯露。影落千江，無來無去。諸人薦取，凡聖一同居。
 摩訶大法王，  無短亦無長。 
 本來非皂白，  隨處現青黃。 
發願文　　　開經偈　　　云何梵
<other><bf>《金剛般若波羅蜜經》</bf></other>
宗鏡云：祇這一卷經，六道含靈，一切性中，皆悉具
足。蓋為受身之後，妄為六根六塵，埋沒此一段靈光，終
日冥冥，不知不覺，故我佛生慈悲心，願救一切眾生，齊
超苦海，共證菩提。所以在捨衛國，為說是經大意，祇是
為人解粘去縛，直下明瞭自性，免逐輪迴，不為六根六塵
所惑。若人具上根上智，不撥自轉，是胸中自有此經。
且將置三十二分，於空間無用之地，亦不是過。如或
未然，且聽山野，與汝打葛籐去也。夫<bf>《金剛經》</bf>者，自性
堅固，萬劫不壞。況金性堅剛也；般若者，智慧也。波羅
蜜者，登彼岸義也。見性得度，即登彼岸；未得度者，即
是此岸。經者徑也，我佛若不開個徑路，後代兒孫，又向
甚麼處進步。且道：這一步又如何進？看取下文提綱，
此經深旨，無相為宗，顯妄明真，提綱要旨。劍鋒微
露，掃萬法之本空；心花發明，照五蘊之非有。直
得雲收雨霽，海湛空澄，快登般若慈舟，直到菩提彼岸。
且道：心花發明在甚麼處？太湖三萬六千傾，月在波心
說向誰？
<pb n="90"/>
 法王權實令雙行，  電捲風馳海嶽傾。 
 霹靂一聲雲散盡，  到家元不涉途程。 
 西方淨土人人有，  不假修持已現前。 
 諸上善人如見性，  阿彌陀佛便同肩。 
 無始無明幻色迷，  夢魂生死幾千迴。 
 一條直路超三界，  但念彌陀歸去來。 
法會因由，教起根源。如是法，我佛宣。舍衛國
中，乞食為先。次第乞已，本處安然。結跏趺坐，終日
默無言。
 金剛般若智，  個個體如然。 
 白雲消散盡，  明月一輪圓。 
<other>法會因由分第一　　（入<bf>《金剛經》</bf>）</other>
調御師親臨舍衛，威動乾坤；阿羅漢雲集祇園，輝騰
日月。入城持鉢，良由悲愍貧窮；洗足收衣，正是宴安時
節。若向世尊未舉已前薦得，猶且不堪，開口已後承當，
自救不了。宗鏡急為提撕，早遲八刻。何故？良馬已隨
鞭影去，阿難依舊世尊前。
 乞食歸來會給孤，  收衣敷坐正安居。 
 真慈洪範超三界，  調御人天得自如。 
 西方寶號能宣演，  九品蓮台必往生。 
 直下相逢休外覓，  何勞十萬八千程。 
 百歲光陰瞬息迴，  其身畢竟化為灰。 
 誰人肯向生前悟，  悟取無生歸去來。 
善現啟請，頓起疑心，合掌問世尊：云何應住，降
伏其心？佛教如是，仔細分明。冰消此岸，無花
休怨春。
 金剛般若智，  莫向外邊求。 
 空生來請問，  教起有因由。 
<other>善現啟請分第二　　（入經）</other>
昔奇哉之善現，讚希有之慈尊。悲憐濁世眾生，
咨決菩提心要。可謂一經正眼，三藏絕詮。千聖
不傳，諸祖不說。如是降伏，扁舟已過洞庭湖。護念叮
嚀，何啻白雲千萬里？為甚麼如此？毗婆屍佛早留心，
直至而今不得妙。
 問處孤高答處深，  妙圓真淨不須尋。 
 瞥然如是知端的，  默契菩提大道心。 
 阿彌陀佛元無相，  遍界明明不覆藏。 
 文潞尚然修淨土，  東坡猶願往西方。 
 纔出胞胎又入胎，  聖人觀此慟悲哀。 
 幻身究竟無香潔，  打破畫瓶歸去來。 
大乘正宗，指示叮嚀，空生意分明。如是應住，降伏
其心。四生六道，無我無人。誰歸滅度？拈來卻在心。
 獨坐寂寥寥，  平地起波濤。 
 風來波浪起，  水漲見船高。 
<other>大乘正宗分第三　　（入經）</other>
涅槃清淨，盡令含識皈依；四相俱忘，實無眾生滅
度。如斯了悟，便能脫死超生。其或未然，依舊迷封滯
殼。會麼？
 生死涅槃本平等，  妄心盡處即菩提。 
 頂門具眼辨來端，  眾類何曾入涅槃？ 
 絕後再甦無一物，  了知生死不相干。 
 七重寶樹人人有，  九品蓮花處處開。 
 不涉一程親見佛，  圓音時聽悟心懷。 
 擲卻閻浮似草鞋，  更無一物可開懷。 
 靈明一點輝千古，  超日月光歸去來。 
妙行無住，日月分明，本體離根塵。四維上下，朗耀
無窮。世尊指教，一一分明。空生信受，鶯來處處春。
 摩訶般若宗，  性相體皆同。 
 四生並六道，  盡在默然中。 
<other>妙行無住分第四　　（入經）</other>
住相佈施，猶日月之有窮；不著六塵，若虛空之無
際。自他俱利，福德難量。豁然運用靈通，廓爾縱橫自
在。且道：還有住著處麼？妙體本來無處所，通身何更
<pb n="91"/>
有蹤由。
 運心檀度契真常，  福等虛空不可量。 
 無影樹頭花爛熳，  從他採獻法中王。 
 步步頭頭皆是道，  彌陀元不住西方。 
 法身遍滿三千界，  化佛權為十二光。 
 道過邙山古墓排，  淮陰功業事堪哀。 
 貧富貴賤皆如夢，  夢覺來時歸去來。 
如理實見，分明說破，空生意如何？地水火風，四大
和合。雲來雲去，本更無他。漚生漚滅，元非一與多。
 如如真妙理，  湛湛自然觀。 
 圓明真實見，  隨處得安然。 
<other>如理實見分第五　　（入經）</other>
金身顯煥，巍巍海上孤峰；妙相莊嚴，皎皎星中圓
月。雖然如是，畢竟非真。經云：真非真恐迷，我常
不開演。且道意在於何？一月普現一切水，一切水月
一月攝。
 報化非真了妄緣，  法身清淨廣無邊。 
 千江有水千江月，  萬里無雲萬里天。 
 人命無常呼吸間，  眼觀紅日落西山。 
 寶山歷盡空迴首，  一失人身萬劫難。 
 稽首彌陀真聖主，  身乘七寶紫金台。 
 四十八願常無間，  攝受眾生歸去來。 
正信希有，一念無差。心內外，休取法。心若取
法，凡聖皆差。心若無念，卻被雲霞。圓明一點，春
來樹樹花。
 邪心俱蕩盡，  正信勿生疑。 
 念念無差別，  處處發真機。 
<other>正信希有分第六　　（入經）</other>
因勝果勝，信心明瞭無疑；人空法空，真性本來平
等。直饒名相雙泯，取捨兩忘。要且猶存筏見。咦！
彈指已超生死海，何須更覓度人舟。
 善根成熟信無疑，  取相求玄轉背馳。 
 一念頓超空劫外，  元來不許老胡知。 
 頻伽尚能知皈向，  孔雀猶聞得化生。 
 時節因緣休蹉過，  樓頭畫鼓恰初更。 
 勢至觀音悲滿懷，  寶瓶楊柳灑三災。 
 誓隨淨土彌陀主，  接引眾生歸去來。 
無得無說，誰為安名？空生意分明。如來所說，無
始無終。雲生晚谷，月照長空。千法萬法，皆從一法生。
 取捨皆難得，  無心體自然。 
 本來常寂寂，  無說亦無傳。 
<other>無得無說分第七　　（入經）</other>
得亦非，說亦非，能仁機輪電掣。取不可，捨不
可，空生舌本瀾翻。且道無為法為甚麼有差別？萬
古碧潭空界月，再三撈漉始應知。
 雲捲秋空月印潭，  寒光無際與誰談？ 
 豁開透地通天眼，  大道分明不用參。 
 西方勝境無明暗，  不比人間夜半深。 
 五鼓分明當子位，  一輪正滿對天心。 
 休插龍釵與鳳釵，  莫將胭粉污唇腮。 
 法身清淨元無垢，  體露堂堂歸去來。 
依法出生，法法皆真，元從一法生。四生六道，情
與無情。山河大地，體露分明。泥牛吸水，黃河徹底
清。
 山河如掌平，  無壞亦無成。 
 千差與萬別，  金剛界內生。 
<other>依法出生分第八　　（入經）</other>
寶滿三千，財施有盡；偈宣四句，法施無窮。發
生智慧光明，流出真如妙道。所以稱揚德勝，了達性
空。徹諸佛之本源，豁一經之眼目。還見四句親切處
麼？真性洞明依般若，不勞彈指證菩提。
 徒將七寶施三千，  四句親聞了上根。 
 無量劫來諸佛祖，  從茲超出涅槃門。 
<pb n="92"/>
 慧燈不滅魔難入，  智鏡常明夢不侵。 
 堪歎浮生瞌睡漢，  從他萬劫恣昏沉。 
 頭髮焦然乾竹釵，  兩肩擔水又擔柴。 
 一生貧賤多辛苦，  厭惡女生歸去來。 
一相無相，本自如然，不在口宣傳。五果四向，
誰後誰先？絲毫不掛，萬法周圓。圓明彌滿，無心照大
千。
 五果並四向，  本體元無相。 
 兩目不相似，  鼻孔都一樣。 
<other>一相無相分第九　　（入經）</other>
人天往返，諸漏未除。道果雙忘，無諍第一。超凡
入聖，從頭勘證。將來轉位，回機透底，盡令徹去。還委
悉麼？
 勿謂無心云是道，  無心猶隔一重關。 
 果位聲聞獨善身，  寂然常定本非真。 
 回心頓入如來海，  倒駕慈航逆渡人。 
 樓頭畫鼓五更闌，  爭奈眾生被眼瞞。 
 不見性天光燦燦，  但於夜後黑漫漫。 
 極樂國中真快樂，  永無八難及三災。 
 常聞天樂空中響，  敢勸西方歸去來。 
莊嚴淨土，錦上添花，徒勞任算沙。燃燈昔日，
授記無差。因風吹火，末後拈花。誰人會得，迦葉便
笑他。
 莊嚴生淨土，  金粟眼中沙。 
 初生全洩漏，  末後又拈花。 
<other>莊嚴淨土分第十　　（入經）</other>
如來續焰燃燈，實無可得之法；菩薩莊嚴佛土，
應無所住之心。諸妄消亡，一真清淨。昔究法華妙
旨，親感普賢誨言。清淨身心，安居求實。冥符奧義，豁
悟前因。直得心法兩忘，根塵俱泯。且道：莊嚴個什
麼？彈指圓成八萬門，剎那滅卻三祇劫。
 正法眼中無所得，  涅槃心外謾莊嚴。 
 六塵空寂無人會，  推倒須彌浸玉蟾。 
 百歲光陰一剎那，  凌晨淨口念彌陀。 
 看經讀誦無休歇，  必免當來過奈河。 
 造論弘經大辯才，  馬鳴龍樹及天台。 
 圭峰乃至清涼老，  總勸西方歸去來。 
無為福勝，四句堪誇，如塵比數沙。住相佈施，凡聖
皆差。無來無去，月照簾下。無根樹子，常開四季花。
 四句絕堪誇，  河沙數漸多。 
 算來無一法，  淨處娑婆訶。 
<other>無為福勝分第十一　　（入經）</other>
滿積恒沙七寶，周回佈施三千。福德分明，因果不
昧。能宣四句之偈，勝前萬倍之功。用真智以照愚，如
急流而勇退。且道：退後如何？象踏恒沙徹底過，大千
沙界百雜碎。
 重增七寶滿恒沙，  如棄甜桃覓苦瓜。 
 豁悟真空元不壞，  百千三昧總虛花。 
 百歲光陰燃指間，  奔馳不定片時閑。 
 煩君點檢形骸看，  多少英雄去不還。 
 勢至悲光絕點埃，  塵塵剎剎現如來。 
 真心量與觀音等，  接引眾生歸去來。 
尊重正教，誰敢輕慢？塔廟在身邊。人人本有，
個個皆然。金剛寶藏，體自周圓。若還信受，拈來自
檢看。
 起坐皆尊重，  常親塔廟前。 
 如如元不動，  處處得安然。 
<other>尊重正教分第十二　　（入經）云云</other>
慈愍三根，隨說乃人天敬仰；受持四句，皆應如塔廟
尊崇。常行無念之心，實為希有之法。如何是最上第一
句？非但我今獨達了，恒沙諸佛體皆同。
 說處隨宜不滯空，  勸持四句為流通。 
 天龍覆護尊如塔，  功德無邊贊莫窮。 
<pb n="93"/>
 百歲光陰老盡人，  青山綠水至如今。 
 開眸認取來生路，  莫學愚頑錯用心。 
 念佛臨終見寶台，  寶幡寶蓋滿空排。 
 彌陀勢至觀音等，  合掌相隨歸去來。 
如法受持，誰敢謾他？須菩提，於意如何？我今
為汝，一一言破。白雲散處，月照禪河。文殊不遠，休巡
山禮土坡。
 如法謹受持，  福勝等須彌。 
 白雲消散盡，  明月始光輝。 
<other>如法受持分第十三　　（入經）</other>
大覺尊，本來不立一字，而直指人心；須菩提，無端
特請標名，而強生枝節。縱使析微塵如世界，無相
可求；施身命等河沙，無法可說。且道：奉行個什麼？金
剛寶劍倚天寒，外道邪魔俱腦裂。
 個裏本無元字腳，  空中誰敢強安名？ 
 等閒點出金剛眼，  照破魔王八萬城。 
 百歲光陰不自驚，  老來何物作前程？ 
 祇憑經卷三千藏，  莫把虛華過一生。 
 般若現前無罣礙，  橫身宇宙莫疑猜。 
 虛空拶破難藏覆，  大道分明歸去來。 
離相寂滅，誰為分別？有口也難說。五百世中，
割截支節，而無一念，妄生虛說。成道證果，雲散
家家月。
 離相即非說，  古今常寂滅。 
 而無一念心，  任汝分支節。 
<other>離相寂滅分第十四　　（入經）</other>
空生聞說是經，解義趣而悲流兩淚；仙人垂慈
弘忍，笑雪刃而謾斬虛空。如是印可其詞，能離一切諸
相。未審感悟處有何奇特？豁開慧眼明如日，返照
微塵世界空。
 善吉親聞徹見源，  悲欣交集贊慈尊。 
 心空法朗超真際，  堪報從前不報恩。 
 百歲光陰石火光，  回頭何不早思量？ 
 無常相請宜推托，  免向閻君論短長。 
 真樂真常真淨土，  寶池寶樹寶花開。 
 無寒無暑無凋變，  歸去來兮歸去來。 
持經功德，福多難比，三時喻不齊。住相佈施，終須
有退。無漏智慧，頓證菩提。花開花謝，日東月落
西。
 此經功德勝，  誰人解受持？ 
 寒山逢拾得，  拍手笑微微。 
<other>持經功德分第十五　　（入經）</other>
佈施千萬億劫之身，福深於海；為發最上大乘
者說，擔重如山。慶快撩起便行，且請依前放下。何故？
大力量人元不動，等閒抹過上頭關。
 倒握吹毛掃異蹤，  頓令心地盡開通。 
 鋒鋩獨露毗盧頂，  凡聖齊教列下風。 
 百歲光陰燭在風，  誰人心與佛心同？ 
 修行速往西方去，  足下蓮花步步生。 
 十念圓成一念回，  三心果滿九蓮開。 
 塵勞念佛同時去，  歸去來兮歸去來。 
能淨業障，塵體雙亡，五百億難量。恒沙諸佛，承
事供養。而今成道，萬法齊彰。圓明果滿，春來日漸
長。
 業障本來無，  心差轉見殊。 
 若悟三空理，  何處不如如？ 
<other>能淨業障分第十六　　（入經）</other>
宿業緣而墮惡道，今人賤而罪即消。供諸佛，誦
此經，功德勝而喻莫及。祇如無著無相底，還有果報也
無？妄心滅盡業還空，直證菩提超等級。
 惡因誰作罪誰招？  真性如空不動搖。 
 曠劫無明俱蕩盡，  先天後地寂寥寥。 
 百歲光陰似水流，  無窮無盡幾時休？ 
<pb n="94"/>
 不如先證菩提路，  悉免輪迴得自由。 
 歸去來兮歸去來，  一靈休更入胞胎。 
 化身花上身金色，  目擊金容歸去來。 
究竟無我，四大全空，五蘊假立名。通達萬法，處處
皆空。青山綠水，雲起長空。諸人薦取，黃鸝啼曉風。
 授記本無言，  真慈大覺宣。 
 四相非四相，  菩提果自鮮。 
<other>究竟無我分第十七　　（入經）</other>
妄盡還真，眾生何曾滅度？法空無我，菩提本自圓
成。直饒遇燃燈印證而不疑，已隔來世；況釋迦重審
而方悟，轉涉途程。且道：不涉途程底人，腳跟還點地
也麼？丈夫自有衝天志，不向如來行處行。
 直指單傳密意深，  本來非佛亦非心。 
 分明不受燃燈記，  自有靈光耀古今。 
 百歲光陰一夢中，  老來不與舊時同。 
 眾生好似風無定，  搖落桃花滿地紅。 
 不知誰解巧安排，  捏聚依前又放開。 
 莫謂如來成斷滅，  一聲還續一聲來。 
一體同觀，萬法無差，凡聖共一家。如來五眼，照耀
塵沙。三心洞徹，本性無涯。春來日暖，無樹不放花。
 如來具六通，  三心不可窮。 
 算沙無億數，  到此體皆同。 
<other>一體同觀分第十八　　（入經）</other>
五眼悉圓明，如揭日耀恒沙之世界；三心不可
得，似撥火覓滄海之浮漚。縱使窮諸玄辯，竭世樞
機，到此總須茫然。且道：是何標格？直饒講得千經論，
也落禪家第二籌。
 心眼俱通法界周，  恒沙妙用沒蹤由。 
 雲收江湛天空闊，  明月蘆花一樣秋。 
 荒郊日落草風悲，  試問骷髏你是誰？ 
 或是英雄豪傑漢，  回頭能有幾人知？ 
 末法娑婆入苦災，  互相食啖惡如豺。 
 刀兵疫病遭饑饉，  厭離閻浮歸去來。 
法界通化，似有還無，個個本無殊。圓明一點，無來
無去。搬柴運水，好用工夫。松稍月朗，衣穿露寶珠。
 珍寶滿盈剎，  福德等難量。 
 若到無福地，  方知滋味長。 
<other>法界通化分第十九　　（入經）</other>
佈施因緣，實人天有漏之果；無為福德，超凡聖通
化之功。噫！有為雖偽，棄之則功行不成；無為雖真，擬
之則聖果難證。且道：不擬不棄時，如何是聖諦第一義？
達磨當機曾直指，廓然元不識梁王。
 寶施寰中福倍常，  花開錦上最難量。 
 就中拶倒空王殿，  露柱燈籠盡放光。 
 郊園又是一番春，  骷髏縱橫白似銀。 
 日炙風吹休懊惱，  骷髏總是利名人。 
 淨土永無三惡道，  寶旛寂靜不輪迴。 
 金繩界道經行處，  好念彌陀歸去來。 
離色離相，無住無依，法界普光輝。無言無說，
無是無非。無來無去，無相無為。澄潭月朗，石人戴
帽歸。
 知得如來意，  玄空不復尋。 
 具足非具足，  聲色兩分明。 
<other>離色離相分第二十　　（入經）</other>
有相有身，如來莊嚴具足；分賓分主，空生解辨
親疏。直得賓主兩忘，色相俱離。如何是主中主？君
臣道合無回互，認得分明不是渠。
 端嚴相好紫金身，  正眼看來總不真。 
 要會問酬親的意，  蘊空無我亦無人。 
 圓音唱處響清清，  試誦金剛一卷經。 
 薦取眾生方外句，  秤錘是鐵太分明。 
 陌上桃花春又開，  風吹殘杏雪飛垓。 
 紛紛落處誰人悟？  笑指靈雲歸去來。 
<pb n="95"/>
非說所說，不在分別，本性離言說。潺潺綠水，出廣
長舌。圓音落落，無間無歇。休將耳聽，紅爐飛片雪。
 我心本非有，  無心說向誰？ 
 所說非所說，  為被上乘機。 
<other>非說所說分第二十一　　（入經）</other>
如來無所說，慈雲甘露灑濛濛；慧命未嘗聞，明月清
風空寂寂。正恁麼時，且道是何境界？欲得不招無間
業，莫謗如來正法輪。
 道本無言喚不醒，  藥因救病出金瓶。 
 可憐億萬人天眾，  依舊獃獃側耳聽。 
 鼓聲集眾下林泉，  莫學金剛問普賢。 
 高坐猊台傳秘要，  妙通一指老僧禪。 
 有病有危終退墮，  不生不滅不輪迴。 
 西方淨土常安樂，  無苦無憂歸去來。 
無法可得，情識難量，本體露堂堂。包含法界，相
與無相。行住坐臥，仔細參詳。知音勘破，炎天降雪
霜。
 無為所得法，  得法何所持？ 
 無有少法故，  三藐三菩提。 
<other>無法可得分第二十二　　（入經）</other>
法無可得，是名阿耨菩提；道無可傳，直指涅槃正
眼。祇如得而無得，傳而不傳，畢竟是何宗旨？三賢
尚未明斯旨，十聖那能達此宗。
 從來無說亦無傳，  纔涉思惟便隔關。 
 語默離微俱掃盡，  寥寥獨坐古靈山。 
 爐中裊裊試拈香，  普請天龍降道場。 
 功德無邊應有報，  莊嚴淨土事難量。 
 六欲諸天具五衰，  三禪尚自有風災。 
 直饒修到非非想，  也則不如歸去來。 
淨心行善，休教點污，此法離凡愚。是法平等，萬法
皆如。青山綠水，與我何殊？金生麗水，蟾光滿太虛。
 淨心平等行，  無下亦無高。 
 善法非善法，  何須口叨叨？ 
<other>淨心行善分第二十三　　（入經）</other>
法無高下，故諸佛心內眾生，時時成道；相離我人，
故眾生心內諸佛，念念證真。所以道：念佛不礙參
禪，參禪不礙念佛。至於念而無念，參而不參。洞明
本地風光，了達惟心淨土。溪山雖異，雲月皆同。那
裏不是平等之法？要知縱橫不礙處麼？處處綠楊堪繫
馬，家家有路透長安。
 山花似錦水如藍，  莫問前三與後三。 
 心境廓然忘彼此，  大千沙界總包含。 
 口裏叨叨念彌陀，  心頭人我似干戈。 
 其心若不從頭改，  磕破髑髏當得麼？ 
 世上愚人無智慧，  唯知愛慾及貪財。 
 何如一筆都鉤斷，  好念彌陀歸去來！ 
福智無比，二法周圓，塵沙結良緣。功行累劫，果滿
因緣。智燭普照，一月當天。圓明朗朗，無心鑒
大千。
 般若真空性，  福慧兩雙修。 
 四句無為法，  持念片時周。 
<other>福智無比分第二十四　　（入經）</other>
福等三千，施須彌之七寶；經持四句，耀智海之
明珠。能令識浪澄清，頓使義天開朗。弘慈普濟，廣利
無邊。夜半正明，還在何處？三身四智體中圓，八解六
通心地印。
 寶聚山王算莫窮，  還如仰箭射虛空。 
 洞明四句超三際，  絕勝僧祇萬倍功。 
 一毛頭上為拈花，  笑倒傍邊老作家。 
 要問相逢端的意，  摩尼達哩吽癹吒。 
 我憶彌陀如父母，  彌陀觀我似嬰孩。 
 心心念念常無間，  父子相隨歸去來。 
化無所化，機分小大，空生莫疑猜。四生六道，去
<pb n="96"/>
往還來。迴光返照，面目明白。疑心頓歇，紅霞遍九
垓。
 大乘深奧理，  解悟有多般。 
 實我實無我，  仔細好生觀。 
<other>化無所化分第二十五　　（入經云云）</other>
無我無人，眾生自成正覺；不生不滅，如來說非凡
夫。雖然個事分明，爭奈當機蹉過。昔有僧問翠岩云：
「還丹一粒，點鐵成金；至理一言，轉凡成聖。學人上來，
請師一點。」師云：「不點。」僧云：「為什麼不點？」師
云：「恐汝落凡聖。」且道：不落凡聖底人，具什麼眼？直
饒聖解凡情盡，開眼依前在夢中。
 到岸從來不用船，  坦然大道透長安。 
 了知元不因他悟，  面目分明總一般。 
 前三三與後三三，  擬議商量總不堪。 
 饒汝識情俱絕斷，  三生九劫更重參。 
 白髮雙親齒漸衰，  勤供甘旨莫遲迴。 
 試學昔日能仁氏，  奉事尊堂歸去來。 
法身非相，不在心懷。絕中間，與內外。聲色見
我，未出輪胎。若離聲色，難見如來。徒勞遠覓，文
殊在五台。
 有相即無相，  無相亦非真。 
 兩處俱不立，  一體是方親。 
<other>法身非相分第二十六　　（入經）</other>
妙相莊嚴，聖王相即如來相；法身周遍，如來身
異聖王身。若向這裏見得徹去，鷺倚雪巢，兔棲月殿。
其或未然，石火一揮天外去，癡人猶看月邊星。
 公案現成重審問，  愛情翻款錯承當。 
 不應聲色行邪道，  結罪無因見法王。 
 九年面壁自知非，  不若抽身隻履歸。 
 莫道少林消息斷，  白雲依舊擁柴扉。 
 三界忙忙何日省？  六塵擾擾幾時休？ 
 西方一路超生死，  齊念彌陀到地頭。 
無斷無滅，自古長存，不滅更不生。山河成壞，這個
安寧。無來無去，耀古騰今。人人本具，鍮石不換金。
 不生亦不滅，  無斷亦無常。 
 常樂並我淨，  非不好商量。 
<other>無斷無滅分第二十七　　（入經）</other>
相非具而本具，常自莊嚴；法雖傳而不傳，何曾斷
滅？昔世尊於靈山會上，人天眾前云：「吾有清淨法眼，
涅槃妙心，付囑飲光，廣令傳化。」且道：當時傳個甚麼？
青蓮目顧人天眾，金色頭陀獨破顏。
 一燈能續百千燈，  心印光通法令行。 
 千聖不傳吹不滅，  聯輝列焰轉分明。 
 一點靈光塞太虛，  也非禪教也非儒。 
 打成一片誰人會？  具眼還他大丈夫。 
 天樂簫韶花雨飛，  他方遊歷聖初回。 
 如雲海眾相迎接，  目繫金容歸去來。 
不受不貪，知足常足，無罪亦無福。隨緣過日，且
忌分訴。千家一鉢，衲子活路。雖無一物，與眾
生贈福。
 不覺塵緣起，  貪愛轉見深。 
 若得迴光照，  當生即不生。 
<other>不受不貪分第二十八　　（入經）</other>
有求有苦，八風五欲交煎；無著無貪，三明六通自
在。便恁麼去，水邊林下，月冷風清。不恁麼去，橋斷路
窮，別通消息。還委悉麼？老僧笑指猿啼處，更有靈
蹤在上方。
 數行梵字雲中雁，  一曲無生澗底琴。 
 德勝河沙渾不用，  清風明月是知音。 
 春來秋去幾時休？  堪歎眾生又白頭。 
 東廓郊中多古墓，  北邙山下有骷髏。 
 白侍文章世間稀，  尚求兜率厭輪迴。 
 我今奉勸文章士，  念佛西方歸去來。 
<pb n="97"/>
威儀寂靜，塔丈心路，不用巧分訴。行住坐臥，
無盡無餘。無所從來，亦無所去。若人會得，全不費工夫。
 人人具四大，  我見萬法空。 
 行住並坐臥，  來去與真同。 
<other>威儀寂靜分第二十九　　（入經）</other>
坐臥經行，本自無來無去；威儀不動，寂然非
靜非搖。要解如來所說義否？隨緣赴感靡不周，而常處
此菩提座。
 巍巍不動法中王，  那有獼猴跳六窗。 
 笑指真空無面目，  連雲推月下千江。 
 蘆花影裏一骷髏，  半臥黃沙半土坵。 
 骷髏但有心頭氣，  爭名奪利幾時休？ 
 漢末殘唐甚苦哉，  人心上下極相乖。 
 貪婪虛偽那堪說，  亂世如麻歸去來。 
一合理相，不在分別，處處任宣說。九年面壁，
斬釘截鐵。神光三拜，花開時節。分明點破，秤錘
原是鐵。
 三千界微塵，  俱來一念心。 
 如來一合相，  推倒大虛空。 
<other>一合理相分第三十　　（入經）</other>
以世界，碎如微塵，慈尊喻巧於玄要；立權名，談其
實相，凡夫意絕於貪求。與麼會得，返本還源，背塵合
覺。不與麼會得，智同諸佛，悲合眾生。總不與麼？
巨靈擡手無多子，分破華山千萬重。
 一段生涯六不收，  從前萬法盡非儔。 
 輕輕擘破三千界，  直得恒河水逆流。 
 九曲黃河直指君，  分明全不涉途程。 
 不知白日青天裏，  開眼許多迷路人。 
 東晉遠公曾結社，  遺民房翥總奇才。 
 淵明入會多耽飲，  今晚休杯歸去來。 
知見不生，返照還源，本性離言詮。見聞覺知，
無正無偏。無垢無淨，無缺無圓。靈光皓皓，杲日正
當天。
 知見度眾生，  眾生亦復盲。 
 如來非法相，  方到涅槃城。 
<other>知見不生分第三十一　　（入經）</other>
若著見聞覺知，不解如來妙義。悟無我人壽
命，還同陽焰空花。<bf>《楞嚴》</bf>云：知見立知，即無明本；
知見無見，斯即涅槃。祇如法相不生時，還信解麼？大
千沙界海中漚，一切聖賢如電拂。
 法空非我道非親，  樹倒籐枯笑轉新。 
 風掃止啼黃葉盡，  千林全體露天真。 
 朝日忙忙暮日忙，  眾生何不早思量？ 
 人如春夢終須短，  命若風燈豈長久？ 
 淨土緣生稱本懷，  一靈更不墮胞胎。 
 法身解脫俱齊等，  瞥地回頭歸去來。 
應化非真，如露如電。有為法，不牢堅。住相布施，
果報人天。持經四句，入聖超凡。頻頻轉念，金剛體
最堅。
 演說四句偈，  六度以為初。 
 縱橫無罣礙，  般若自如如。 
<other>應化非真分第三十二　　（入經）</other>
施七寶，滿僧祇，福有求而即妄；持此經，演四句，
德雖勝而非真。宴坐水月道場，成就空花佛事。
度幻化之含識，證寂滅之菩提。凡情聖解俱空，生死
涅槃如夢。昔梁武帝請傅大士講經，大士揮案一聲，
便乃下座。如斯洪範，千古分明。不悋弘慈，當機
辨著。噫！大士揮尺講經，猶是曲垂方便。美則甚
美，了則未了。若論最上頓宗，直是不通凡聖。以金
剛王寶劍，盡情掃蕩無餘。一任渠明來暗來，四方八面
來；普教他休去歇去，一念萬年去。然雖如是，且道：
末後一句，誰堪奉行？直得虛空悉消殞，天龍八部遍
流通。
<pb n="98"/>
 空生疊疊窮迷妄，  大覺重重說偈言。 
 末後了然超百億，  明如杲日耀乾坤。 
 直截根源說與君，  了無些子涉情塵。 
 奈何蹉過西來意，  猶道休境景示人。 
 極樂家鄉甚妙哉，  無諸憂苦樂常諧。 
 因談果海圓音徹，  時禮金容歸去來。 
金剛般若，六度根源，內外最牢堅。三千大千，萬古
流傳。雙林默語，祖祖重宣。開示悟入，眾生大有緣。
 說破無生話，  決定往西方。 
 彌陀極樂國，  常聞般若香。 
佛說是經已　　（入經）
觀之為言，內心覺照。其在<bf>《般若心經》</bf>，則首云：觀
自在菩薩，行深般若波羅蜜多時，照見五蘊皆空。在
此經，則終以如是觀，如發菩提心者，印證諸法空義。學
者勿以肉眼觀之而會之，則為親參黃面矣。凡諸聞者，
莫不頓然開悟，無量歡喜，信而受之，奉而行之。且道：
信受奉行個甚麼？觸目對揚真般若，山河全露法王
身。
 五千來字妙難量，  八百餘家解漫詳。 
 珍重諸人休外覓，  回光直下自承當。 
 鬼神稽首聽經聲，  妙悟圓通萬法明。 
 從此諸人如會得，  這回更不問前程。 
 人身得處最為難，  莫把浮生過等閒。 
 須藉金剛三昧力，  直教打破死生關。 
三十二分，分分全真，言下好惺惺。四流浪息，六
國安寧。朝看暮轉，拔楔抽釘。春雷震響，推倒望
舟亭。
 見色非干色，  聞聲不是聲。 
 色聲不礙處，  親到法王城。 
（般若無盡藏真言　（至）普迴向真言　　云云）
今同善眾，共閱最上乘經。慶幸今宵佛事，時當
滿散，普集良因，莊嚴會首之福田，成就無窮之善果。
此事且止，試問諸人：這一場公案，作麼施行？還會
得麼？拈起則佛覷不破，展開則法界難藏。若能直
下承當，管取本來具足。雖然如是，猶涉途程。且道：
即今兩手分付，又作麼生道？言言見諦言非有，句句
超宗句本無。
 金剛本體湛然虛，  把斷牢關一物無。 
 若要山僧通線路，  諸人收取護身符。 
 閻王本是平等君，  不愛民財祇取人。 
 陰司若用錢打當，  貧者先亡富者存。 
 西方極樂景幽深，  寶網光騰百萬尋。 
 菩薩為鄰談妙旨，  聲聞作伴演圓音。 
良緣眾等，略聽些個，般若大摩訶。行住坐臥，
不離這個。人人本具，非我非他。諸人薦取，今生莫
蹉過。
 摩訶空最大，  最大是摩訶。 
 般若波羅蜜，  撒手見彌陀。 
摩訶般若波羅蜜多心經　　（入經云云）
夫欲了最上大乘，須具金剛正眼，看釋迦老與須菩
提。顯大機，施大用。聚須彌山王等七寶，碎大千沙界
若微塵，盡僧祇劫，布施將來。獨最上乘，無法可得。直
得人天膽喪，魔外心寒。俱能捨命承當，依舊白雲萬
里。所以解此經者，八百餘家；頌此經者，不滿屈指。蓋
古人錯答一字，尚墮野狐；謬誦此經，應入地獄。宗鏡自
惟：不入地獄，何由拯濟群生？既能為法忘軀，豈避
彌天逆罪？橫按寶劍，重說偈言。摧涅槃
心，滅正法眼。掃除知見，截斷命根。堪報不報之恩，用
酬難酬之德。眼前雨洗千山翠，腳下蓮花一樣生。
 四十九年成露布，  五千餘卷盡言詮。 
 妙明一句威音外，  折角泥牛雪裏眠。 
 阿彌陀佛色光輝，  白毫宛轉五須彌。 
 頂上旋螺青絲髮，  三十二種相巍巍。 
<pb n="99"/>
 銷唱金經滿散緣，  回施今辰福無邊。 
 合會眾等齊修證，  見聞薰種已周圓。 
道場圓滿，不可思議，人人用心機。銷唱金經，佛聖
遍知。上祝皇帝聖壽萬歲，法界有情同生極樂國。
 道場圓滿佛回程，  幢幡寶蓋空裏迎。 
 腳踏金蓮千萬朵，  空中音樂響鈴鈴。 
南無一乘宗，無量義，真空妙有，<bf>《金剛般若經》</bf>。
伏願經聲琅琅，上徹穹蒼；梵語玲玲，下通幽府。一願刀
山落刃，二願劍樹鋒摧，三願爐炭收焰，四願江河
浪息。鍼喉餓鬼，永絕饑虛；鱗甲羽毛，莫相食啖；
惡星變怪，掃出天門；異獸靈魑，潛藏地穴；囚徒禁
繫，願降天恩；疾病纏身，早逢良藥；盲者聾者，願見願
聞；跛者啞者，能行能語；懷孕婦人，子母團圓；征客
遠行，早還家國。貧窮下賤，惡業眾生，誤殺故傷，一
切冤尤，並皆銷釋。金剛威力，洗滌身心；般若威光，照
臨寶座。舉足下足，皆是佛地。更願七祖先亡，離苦生
天；地獄罪苦，悉皆解脫。以此不盡功德，上報四
恩，下資三有。法界有情，齊登正覺。
川老頌云：如饑得食，渴得漿，病得瘥，熱得涼。
貧人得寶，嬰兒見娘；飄舟到岸，孤客還鄉。旱逢
甘澤，國有忠良；四夷拱手，八表來降。頭頭總是，物物
全彰。古今凡聖，地獄天堂；東西南北，不用思量。剎
塵沙界諸群品，盡入金剛大道場。
 三塗永息常時苦，  六趣休隨汩沒因。 
 恒沙含識悟真如，  一切有情登彼岸。 
 乃至虛空世界盡，  眾生及業煩惱盡。 
 如是四法廣無邊，  願今迴向亦如是。 
 十方三世一切佛，  諸尊菩薩摩訶莎。 
 聲聞羅漢賢聖僧，  摩訶般若波羅蜜。 
 願以此功德，  普及於一切。 
 誦經保平安，  消災增福壽。 
 三壇登事，  六度齊修。 
 無漏果因，  共成佛道。 

<other>銷釋金剛經科儀卷終</other>

<bz>〔錄文完〕</bz>

<article id="n54">廣施無遮道場儀</article>

<other>廣施無遮道場儀</other>
整理者　侯沖

<bz>〔題解〕</bz>
<bf>《廣施無遮道場儀》</bf>，中國僧人所撰典籍。著者不詳。卷數
不詳。宋代大理國阿吒力僧用科儀。
本科儀無題名，內容不見於歷代大藏經。現標題為整理者
擬名。本科儀為佛教密宗無遮道場儀文，是研究佛教中國化和
中國佛教早期科儀的重要資料。
本科儀與<bf>《大黑天神道場儀》</bf>一樣，於1956年8月在雲南省
大理白族自治州鳳儀北湯天董氏宗祠發現，背面抄有大理國寫
本宗密撰<bf>《圓覺疏》</bf>，現藏雲南省圖書館。詳情見<bf>《大黑天神道場
儀》</bf>題解。
整理本先據雲南省圖書館藏縮微膠片抄錄，後用原本校正。
無校本。

<other><bz>〔錄文〕</bz></other>
<other></other>
（前殘）
崇津於□□□□勝善，普利剎塵，俱蒙良因，速□
果位。充滿天地水府，遍周過現未來。紫白紅塵，頓見
上乘虛奧；黃花翠竹，遙觀大密繡球。清白無變，器情不
二。是以香焚柏子，燈點蘭膏。唸唸懇祈，孜孜激切。
<pb n="100"/>
恭叩十方寶輦光臨，總相慈尊，盡一念以虔誠，將五輪而
投地。祛除熱惱，端靖身心，向下勤殷，霑需禮請：
　　　　　　　　　諸佛如來部
　　　　　　　　　佛母蓮花部
　　　　　　　　　真智金剛部
　　誠心仰請秘密會上，遍法界中
　　　　法性毗盧佛（願垂哀憫，受請供養。）
　　　　法王釋迦佛
　　　　帝釋因陀羅　　　　（願垂）
　　　　摩訶迦羅天
　　　　二乘二權眾
哀憫，廣施無遮，受請供養。
上來禮請八位聖眾，已沐雲臨。伏願天心遙鑒，慧
耳遙聞，放白毫光，當空寂照，與我檀那，消災消難，延福
延祥。此日今時，受諸供養。
<other>蓮花捧足降臨來</other>
加持獻寶花座真言　淨金輪座真言
<other>散花供養</other>
上乘智廣，萬行因圓，非空非色，示心宗□□□□□
融地□□壇寶□法侶雲臻，宜成馥鬱天花，妙供十方覺
相。是花也，清香遍界，吟艷無塵生。回掌上之陽春柳，
本胸中之造化。枝枝般若，葉葉真如。警來則楚漢霞
飛，散處則蜀江錦亂。人天普澤，花果同時。眾等虔誠，
敷揚妙偈：
 花開明覺獻心花，  四色相融無五差。 
 了見毗盧法界性，  虔誠散獻法王家。 
加持散花真言　昇座字母　普賢法施
<other>守護結請本尊儀當演</other>
中印教門，垂甘露，潤色身，慧命上垂，乘法施禪悅，
□香積珍饈。十方三世諸佛之加持，六道四流眾生之受
領。該行散食法事，先誦金剛咒文。夫五位金剛，氣形
忿怒而護人護法；本尊聖像，相貌端嚴而利物利生。色
恣赫赫沖太虛，體態堂堂動大地。勇除外道，慈濟含靈。
淨身口意，業根斷，消煩惱法。應化性體，指示菩提。
 毗盧密祖元流芳，  教外真傳最上王。 
 薩埵密風光法界，  師資性月皎冥陽。 
 無遮法施霑甘露，  不限聖凡潤乳漿。 
 □□□□持念誦，  先當結請五金剛。 
加持五金剛真言　本尊諸位真言
<other>加持咒水</other>
繞池妙水，元自一勺之多；密教真言，最乖半字
之少。盂勝相地，花布如天。名為甘露之王，稱作法身
之佛。體猶冰雪，應化鴛鴦袈娑；心乃運池，胸藏卍
字明鏡。六道霑時階十地，四生沐處契九天。同證三藐
三菩提，了明無為無上道。
 勺多水自源流長，  淮濟江河浩瀚洋。 
 大密加持甘露滴，  中圍灌灑醍醐涼。 
 森羅萬像霑霖雨，  蠢動千流沐法漿。 
 滴慮洗心凡入聖，  鵬程九萬正風光。 
加持藥叉真言　甘露水真言　諸部真言
<other>五智花敷</other>
花開五智，心花微妙布五方；果結三身，性果圓成契
三部。氣運金木水火土，根清眼耳鼻舌身。輪分地
水火風空，位定中東南西北。智豁五佛，理合一真。
 五佛巍巍正法王，  花開五智自芬芳。 
 大空地水火風體，  中統東南西北方。 
 應念如春生萬物，  隨機若日照千光。 
 利人接物周沙界，  法施無遮施冥陽。 
加持
<other>廣施無遮</other>
物人莫大，以飲食為先，養資身命；教法莫大，以密
言最上，利濟冥陽。伽耶山有麻米之儀，香積國供禪悅
之喜。阿難夢迴，然則三斛普施；調御乞飯，食則四眾□
<pb n="101"/>
從。是以不憑廣施無遮法食，焉能普資有情生靈？諸佛
開加持密咒法門，使一粒遍十方之大；眾生蒙賑濟甘露
法乳，令一滴霑萬有之多。五音九族宗親，六道四生佛
子。饑虛蒙六味波羅密，渴惱霑八德甘露漿。食者
資慧命法身，了無生無熟之藏；飲者潤真心妙體，□不垢
不淨之原。大密加持，上乘法施。涓涓甘露霑法界，粒
粒伊蒲布大千。
 溥天皇土食為先，  萬物生靈本亦然。 
 香國醍醐成玉饌，  伽山麻米供金仙。 
 無邊法喜分三斛，  最上密言誦五天。 
 一粒普施周法界，  廣資水陸悉均霑。 
加持諸部真言
<other>密宗究竟</other>
金剛左伽，以名八角之輪壇；鉤索鎖鈴，而結四方之
疆界。輪敷本尊，座具疆界。定大聖域門，乃秘密中圍。
是瑜珈壇＆CB21805;，混融凡聖，交感俗真。三摩嵯三摩耶，佛母
金剛之極樂；又座與又座請，眾生諸佛之威儀。警覺聖
賢，了明聞見，教外別傳。
 教外別傳大密宗，  有人參問此家風。 
 眾生戲舞昇平世，  諸佛歡娛極樂宮。 
 蠢動含情皆有分，  森羅影像自無窮。 
 空非性了真如理，  祇向單多一念中。 
加持化輪壇四鉤請些摩嵯
警覺本尊些摩耶□…□
<other>虛凝妙剎</other>
虛凝妙剎中，感三千大千之聖賢；湛寂大空
裏，包百億萬億之神靈。不分三部十方，寧論四乘之地。
見聞感格，知覺來臨。五體投地，一心奉請。
 奉請虛凝妙剎中，  太青文殊法界智。 
 圓寂普賢真性王，  聖中聖尊獨自在。 
 上首究竟吽迦羅，  中下兮魯軍荼利。 
 三密金剛三族母，  八大明王八明妃。 
 五密薩埵五普賢，  歌謠供養八天女。 
 毗盧捨那薄伽梵，  地藏勢至與觀音。 
 一百八佛海會眾，  七十二聖賢劫尊。 
 八化佛頂五如來，  三十七尊四護世。 
 八萬金剛蓮花族，  二十八部諸藥叉。 
 塵剎去今及未來，  十方三世一切佛。 
 辟支羅漢四果位，  辯才天眾五通仙。 
 冥空緣覺及聲聞，  修多羅藏總持教。 
 以天眼耳遙見聞，  以他心通而證知。 
 不捨慈悲四弘誓，  惻塞目前如雲集。 
 哀垂請者降臨此，  願受法食普同餐。 
加持毗喏鉢底真言　本尊真言
<other>瀝水供養</other>
法水灌澆於法食，粒布十方；真言念誦於真乘，字資
萬有。獻香花燈塗食之供，淨眼耳鼻舌身之根。贊歎振
鈴，歌謠出杵。上聖雲臨海會，下凡霧集香湯。所陳需
物當運心，外供養時內供養。但念梵音宜專意，理圓
融處事圓融。
 今崇法食賑冥陽，  香積國中妙味長。 
 甘露灑時除熱惱，  密言宣處獲清涼。 
 食充鬼魅饑虛苦，  物獻佛身相好光。 
 諸供養中法最上，  清風明月自堂堂。 
加持瀝水真言　五供養真言　贊歎真言
<other>界趣聖神</other>
盡天地水，恒沙國土之神祇；窮畜鬼人，剎塵幽冥之
界趣。有情含識，無限冤親。上徹虛空，下窮水際。遙
聞感格，遠見來臨。
 伏以仰啟十方神，  八海大龍諸小龍。 
 世主梵王天帝釋，  修羅八部人非人。 
 摩訶迦羅大黑天，  白姐聖妃訶梨帝。 
 三十三天與日月，  二十八部諸神星。 
<pb n="102"/>
 九曜七星六甲神，  五嶽四瀆及四鎮。 
 江海山川泉池沼，  樹木丘陵塚墓間。 
 曠野邦荒沙溪谷，  風雨雷電天地祇。 
 社稷津濟河佰神，  飛伏四王十二地。 
 魁罡太一天曹府，  南斗北斗聖真人。 
 太歲飛鹿大將軍，  太陰黃幡及豹尾。 
 歲德歲破並歲形，  月煞日遊及禁忌。 
 月德月建青龍神，  朱雀騰蛇勾陳等。 
 白虎玄武城隍神，  雜行疫病十二鬼。 
 五方宅神土母公，  門庭戶慰大小耗。 
 井竈巷陌階渠涃，  碓磑庫藏穀稼神。 
 如是無量靈神帥，  凡前興工多殘害。 
 迥恨心而趣菩提，  終無參玄之善友。 
 復請冥間閻王眾，  分生判死五道官。 
 司命司祿把薄主，  冥使善惡雙童鬼。 
 遍週六趣無間獄，  鐵圍黑暗中罪徒。 
 負財負命及冤家，  七代考妣及宗祖。 
 墮在惡趣大僧尼，  針咽海腹魍魎魅。 
 歷劫饑虛長困窮，  枉錯形剎浮游鬼。 
 噉精食血伺胎魂，  大力小力諸魔王。 
 如是無量魔鬼帥，  各各將領所眷屬。 
 不可窮盡諸隨徒，  比那耶迦及起屍， 
 水陸空行飛沉類。  上極無色非非想， 
 下至泥犁金剛際。  虛空盡邊諸神祇， 
 難度罪囚及鬼魅，  仰希地藏申洪慈， 
 願領罪徒諸魔帥，  無前無後高下等， 
 受我請以不違誓。  弟子淺識而昧智， 
 鮮心顒召未能周。  一念願以遍虛空， 
 普令受請無留滯。  傾山拔海輕捷眾， 
 奮迅雄凌羅剎徒，  降臨設會壇場中， 
 奔集如雲來應福。  今欲廣施無遮食， 
 誠心供養等一如。  隨我願力遍同霑， 
 法味充濟常分馥。  居六趣者離六趣， 
 處四生者出四生。  咸蒙餐已證菩提， 
 先得道皆相度者。 
加持十方神真言　諸神真言　龍神真言
　瀝水內五供養真言
<other>召資下凡鬼趣</other>
總分六道，各具一乘。稱惟餓鬼，無名之變身體，
□其眾生，有諱之呼種形。三十六部幽魂，聞召而霧
集；八萬四千餓鬼，知攝而雲趨。咽喉開通，氣形端淨。
各乘甘露之法食，同關六道之業門。自即皆發菩提心，
咸蒙解脫；從此頓明本自性，總悟真空。
 諸鬼既集已，  瞻仰施食人。 
 猶如於父母，  行人起慈悲。 
 興大慈悲心，  與被開咽喉。 
 須假三種力，  二羽虛心合。 
 如蓮花未敷，  三誦喉真言。 
 合蓮開三＆CB21839;，  心想一字呼。 
 在於合蓮上，  變成水精珠。 
 普施清冷光，  照燭諸餓鬼。 
 三十六部眾，  猛火悉消滅。 
 咽喉悉開通，  開咽喉真言。 
 namo buddharigatāritathāgatāya svāhā// 
 namo buddhāya namo dharmāya namaḥ
 saṃghāya// 
 namaḥ rava □yāya oṃ u ma 3 mau
 patayami// 
召請三十六部真言　施六道真言
<other>發心勤力</other>
開發三心，憑三種而修大善；竭勤二力，仗二門而□
食緣。精進菩提，廣大之端；大願大悲，財食之貢。□伸
念誦，以□幽明。
<pb n="103"/>
 以精進心為宮殿，  以菩提心為道場。 
 以廣大心為法會，  以大願力為法食。 
 以大悲心為法財，  施食功德滿虛空。 
 受者功德亦如是，  願此一食遍法界。 
 如法供養十方佛，  功德成就濟群生。 
 我今敬設無遮會，  以大願力普莊嚴。 
 無量有情皆飽滿，  所得功德量難思。 
 或如摩尼等微塵，  或滿虛空充法界。 
 一食變成甘露食，  一錢變成無量錢。 
 普施眾生皆克就，  甘露法味能周遍。 
 食已身心恒快樂，  無邊福慧自然生。 
 常見諸佛聞妙法，  速證無上佛菩提。 
 先得道者皆相度，  oṃ khakhakhaha 3 svāhā// 
加持皈依三寶真言　彈指伍佛　本尊真言
<other>賑濟法食</other>
□□無遮法食，所請有情，周遍普霑。飛騰羅剎，飛
□□曠野鬼神，未受者令受，未足者令足，思食者受
食，思水者受水，思火者受火。饑者與食，渴者與飲，冥
者與光，寒者與溫，熱者與涼，貧者與財，苦者與樂。盡虛空
界，無邊遍匝，受一點者，得甘露味。既得霑者，所有罪障，
悉皆消滅；一切苦惱，終不著身。善心增多，惡心自除。歡
喜快樂，壽命長遠。早超苦海，速證無上正等菩提。
次願上承佛力，發廣大心，下為有情，起無遮會。周遍
法界一切含靈，為大施主，結大食緣。或是千生父母，萬劫
子孫，上下六親，尊卑九族，良朋善友，債主冤家，各坐本因，
淪溺三界。未離苦者，願今離苦；未得樂者，願今安樂；未發
無上菩提心者，願今發心。已發心者，願早成佛，願早成
佛，願早成佛。
復願一切聖眾，起慈悲心，庇護施主□等家內，穿鑿舉
動，誤犯靈祇；移改興工，錯犯神祠。年運筭盡，伏望延齡，
或祚壽命，哀憐還久；冀諸佛之讚祐，蒙眾生之密扶，長幼遠
序於歡忻，闔門當於康吉，禍難□送於千里，福祿轉慶於一
門，穀稼倉庫而添益，□□匱篋而滿盈，家宅絕瘖痾之
癘，僕隸無勞瘟□□。□□強勝而滋繁，苗稼登實而豐熟。
所作稱□，願得成就，無諸災障。回施有情，共成佛道。
一心皈命禮常住三寶
加持發菩提心真言　四業法諸部真言
<other>普伸懺悔</other>
凡夫識昧，惻度聖賢。雖遍周而未能普霑，周恐留滯，
招無尤罪。或修行之此心，奔散於塵寰；或禪想之時意，起
非於妄境。仰憑十力，有漏罪除；翹望三賢，煩惱障滅。悟
真空八正之理，得無為於三密之中。在生而福智自圓，來世
則道果成就。利益群品，霑者四生。共脫淪沉，永出苦海，
速證無上正等菩提。
一心皈命禮常住三寶
加持懺悔罪業真言
<other>均食普周</other>
單多法食，蒞遍於十方；不二教門，觶施於萬類。渴
飲者由生道而歸佛道，饑食者自凡身而證法身。
加持均食真言
<other>回施禮別聖賢</other>
□□□□淨大圓鏡內，本無去，以無來。真如實相門
□□□□□而有□虔修菲供洞格華顏。蔭寶蓋而□□場，
統金輪而興佛事。然則具足三時啟請，觀宣最上加持，珍饈
遍滿於含生，法食普霑於蠢動。罄陣恭恪，懼有闕遺已
□□□□□慈悲致使闔門室家，庇蔭神祇護祐□□□□□
□□□□光光檀灰而餘燼。乃是香花分道，將啟齋筵；樓閣
乘空，咸歸本土。伏願萬有千流蒙饒益，了明自性乾坤；四
生六道盡超昇，總認本來面目。然後修齋善信、合道場人，
綿筵百載之洪庥，允協四時之福慶。千祥萃集，萬善
（下殘）

<bz>〔錄文完〕</bz>
<pb n="104"/>

<article id="n55">大黑天神道場儀</article>

<other>大黑天神道場儀</other>
整理者　侯沖

<bz>〔題解〕</bz>
<bf>《大黑天神道場儀》</bf>，中國僧人所撰典籍。著者不詳。卷數
不詳。宋代大理國阿吒力僧用科儀。
本科儀無題名，內容未見於歷代大藏經，現標題為整理者擬
名。
本科儀1956年8月在雲南大理白族自治州鳳儀北湯天董
氏宗祠發現，現藏雲南省圖書館。雲南師範大學圖書館依原卷
制有縮微膠片，但有錯簡。
本科儀與大理國寫本宗密撰<bf>《大方廣圓覺修多羅了義經疏》</bf>
分抄於同一蝴蝶裝紙冊的兩面，周泳先、楊延福在五十年代整理
時認為後者為大理國寫本，而前者則是明人所抄。事實上宗密
撰<bf>《圓覺疏》</bf>是抄寫在兩個內容不相銜接的斷卷的背面。因為兩
個斷卷儘管字體同一風格，但前一部分為<bf>《大黑天神道場儀》</bf>，有
硃筆批點，後一部分為<bf>《廣施無遮道場儀》</bf>，無批點；宗密撰<bf>《圓覺
疏》</bf>除現存寫本殘缺一頁而缺160字外，內容前後一貫。故可以
推斷本科儀與<bf>《廣施無遮道場儀》</bf>的抄寫年代，比大理國寫本宗
密撰<bf>《圓覺疏》</bf>要稍早。
本科儀對七種大黑天神和白姐聖妃的形貌有詳實的記述，
是研究中國佛教早期科儀和大黑天神的重要資料，也是研究雲
南大黑天神與白姐聖妃的第一手資料。
整理本先據雲南省圖書館藏縮微膠片抄錄，後用原本校正。
無校本。
<other><bz>〔錄文〕</bz></other>
<other></other>
（前殘）
麟角唱□□如來會羊車演教，果超諸漏，識照皆空。
聞聲及第於鷲峰，授記登科於鹿苑。自他俱利，吞日
月之九轉丹誠；威德有光，吸煙霞之五明學論。種善根
於諸部之稱上首，受佛囑於四眾之繞世尊。面奉一
毫光，耳聆金口語。
 獨覺辟支果地前，  頂中化火便身焚。 
 出無佛世緣生滅，  樂在山林不倚偏。 
 諸漏頓超羅漢位，  單修已悟聲聞天。 
 中小二乘同進趣，  觀花飛錫樂金田。 
加持辟支羅漢真言
<other>讚揚大黑天神儀當演</other>
□身實佛，大黑於太虛以立名；勇猛權神，迦羅依真
性而成像。外現天神七變，芥納須彌；內實毗盧一真，性
含大地。形容忿怒，掃除外道天魔；心地慈悲，指示蓮
境。聖中最聖，乃十方三世之至尊；天上極天，實□□□
生之正主。一身七現，七相一分。虎目龍牙，鍾眉
□□□□□□□□□□□□□□□□□德為威鋤邪□
…□神掃災塵□□勇氣。見聞始登妙覺，知會令契真
如。
 殊盛迦羅大黑天，  七形聖主最為先。 
 內融佛性仁慈智，  外現神威勇猛權。 
 身遍太虛何所際？  心包法界廣無邊。 
 利生除疫洪恩德，  赫赫毫光遍大千。 
加持大黑主聖真言
<other>安樂迦羅</other>
周法界，融一真，權化安樂藥叉之相；現金剛，光大
日，發明虛靈覺知之心。內含法性慈悲，外現天神勇猛。
身垂臂六，面示目三。左上手持鉞斧而電光，中戟叉
之下慧劍；右上手執持層鼓而雷響，中絹索之下髏杯。
足踏七星，裙皮一虎。神威赫赫，普照於三千大千；堂
堂聖相，廣資於有色無色。三眼觀三界之物，四牙咬四生
之根。六臂果證六通，二足因□二氣。掌人間之壽命，
<pb n="105"/>
添六籍之星官。掃除外□□魔，衛護中圍國家。增長龜
齡鶴算，人人□□□□□□□□□□□□□永無疆之福
恩□陸仁被幽冥。同證無上菩提，頓除有終煩惱。
 二現安樂藥叉神，  蕩蕩雄容利物人。 
 尊像崢嶸魔膽碎，  靈威赫奕世風淳。 
 慈悲為念資幽顯，  方順隨機掃業塵。 
 主宰壽齡增祿位，  內融真智法王身。 
<other>加持日月迦羅</other>
真浩氣，迥須彌日月光明之大聖；妙法身，遍大果花
實秀之同時。體周法界難窮，毫光皎皎；心廣太虛無際，
空寂優優。面張二眸，身垂四臂。左上託日智，下智
骷髏之杯；右上捧月輪，下牽戟槍之杖。四臂主四時之
氣，三目顯三才之流。日烏足有三智天關，月兔魄具五
光地軸。金剛現相，權攝有形無形；華藏光風，實分
等覺妙覺。勇降賊寇，心寒膽顫，頓除強竊之徒；仁被冤
親，根淨身清，解釋我人之債。
 太虛日月光明天，  三現迦羅佛性圓。 
 □□虛光周沙界，  昂昂浩氣護金田。 
 □□□□□□□，  □□□儔混五娟。 
 勇猛風威降賊寇，  流源華藏一乘園。 
加持日月天神真言
<other>金鉢迦羅</other>
大黑池，雄威現，化形金鉢之迦羅；十華藏，法性融，
自實毗盧之清淨。灌九龍於香水海，浩浩朝宗；護三寶
於紫金田，恢恢衛法。首分三面，體具一身。面各三眸，
身同六臂。左上手持鈴而傳三界，中螺杯而下弓；右上
手持杵智而動十方，中螺杯而下箭。一龍捧座，二足
攝蓮。玉色□輝，皎皎心中之月；金容晃曜，巍巍海上
之峰。六臂掃於六塵，三面消於三毒。九目觀九有，一
身淨一心。官非免獄刑，災害蠲苦惱。
 黑池金鉢大黑天，  四現天神猛烈多。 
 慧眼遙觀塵界外，  他心自攝寸方過。 
 金鉢繞座投香水，  寶杵騰拳息戟戈。 
 自此皆災危蕩盡，  靈光晃曜遍娑婆。 
加持金鉢天神真言
陰府判生死，權大黑仿間之聖；覺場圓事理，示
普光明殿之天。靈威勇烈宰冥陽，準繩善惡；浩氣騰輝
沖宇宙，刻紏戚休。面示三眸，身垂八臂。左上手持尺，
而中印次索下柳枝；右上手持鐸，而中印次鈴下盂鉢。
體釧蛇蝮，足踏象豬。八臂頓除於八邪，三眼常觀於三
密。豬乃五智文殊，空寂無生之現；象則萬行薩埵，真照
不滅之源。主伴重重，佛身剎剎。從寂起照而春生萬
戶，自實分權而月映千江。超昇亡者魂靈，明心見性；覆
祐存眷壽命，脫死回生。統御冥司，登十地之階；衡興
人世，沐九天之福。
 仿間大聖迦羅天，  五現神威顯赫然。 
 猛相輝輝衝宇宙，  恩光浩浩育山川。 
 冥陽善惡丹書判，  凡聖果因玉簡遍。 
 蠢動含靈資性命，  虛靈知覺妙金仙。 
加持塚間天神真言
<other>帝釋迦羅儀當演</other>
□□□無上天，權帝釋桓因之瑞相；旃檀林一真性，
實毗盧遮那之法王。猛雄位列七神中，武威赫赫；善法
堂尊之上帝，文相彬彬。金闕一身，玉軀二臂。右手執
吉祥之寶印，左手伸童子之聖人。印掌泗洲率土之濱，
人證三會龍華之果。武勇起忿怒而敵修羅之戰，文仁示
紅塵而保赤子之心。光教法於上乘大乘，該森羅於
太極無極。拔度生死，運化古今。恩霑三教九流，德被
四生六道。俱沐太平之域，咸歌極樂之天。
 蒼穹帝釋提桓因，  六趣迦羅上聖神。 
 妙相巍巍登紫闕，  仁心蕩蕩擴紅塵。 
 寶冠瓔珞光三界，  繡扆釘鐺導萬民。 
 降伏邪魔歸正覺，  玉清玄境樂天真。 
<pb n="106"/>
加持帝釋天神真言
<other>寶藏迦羅儀當演</other>
勇金剛，氣清銳，乃護城寶藏之天神；真佛性，心圓
融，即法界玄門之地位。奮勇風雷掃千障，護國護民；大
獅豸除萬魔，作威作福。身垂八臂，面現三眸。左上
手持杵，而中輪次弓並下索；右上手執劍，而中輪
次箭及下叉。□捧金輪，座乘獅子。三目觀三界，八臂
安八方。輪蓮日月光輝，獅□禽獸□烈。果因證五位六
位，冥陽拔有情無情。足食足兵，息天下之干戈；除
瘟除癘，絕人間之塗炭。睹摩訶迦羅七現，證毗盧海印
三摩。
 摩訶寶藏護城堅，  七現迦羅像已圓。 
 佛體化身真最上，  神心融佛本無遍。 
 法門八萬餘千教，  大密一多不二傳。 
 忿怒威光兵疫掃，  金剛蓮月自玄玄。 
加持寶藏天神真言
<other>贊揚白姐聖妃</other>
獻明珠，感佛果，乃娑伽海女之真仙；助猛聖，正龍
華，實彌勒化后妃之神母。華嚴大吉祥白姐，鳳凰威儀
（梵語mahāśriye），冰霜貞潔；陰陽二氣，天地一如。頭
戴三龍，身垂二臂。龍分中輔弼，界統欲色無。左手安
自心，指迷心覺心之理；右手摩童頂，開肉光空頂之
門。時登雲闕蟾宮，統嫦姮，證五通之果；際會鰲海華
藏，騰濤浪，作三會之尊。微德昭昭，毫光遍天上天下；
威儀齊齊，寶蓋罩龍髻龍冠。侍從神童，參隨綵女。資
□類咸生內院，了色空悉會中圍。
 赫赫迦羅大聖妃，  懿名白姐吉祥微。 
 龍華會上無為位，  祕密壇中有色威。 
 曾獻明珠銘佛念，  已登道果助神機。 
 參隨窈窕諸天女，  雲集光臨繞聖圍。 
加持白姐聖妃真言
<other>中圍伴繞</other>
陰為鬼，陽為神，二氣乃天地間之造化。聽弗聞，視
弗見，一無□終始際之體遺。發現乎四時氣候之端，化
生乎萬物性情之理。神鬼交參大密會，陰陽融混上乘
圍。主尊三四化之聖威，伴繞二十八之侍從。
夫五眼長子者，頂戴骷髏，左手叉戟截人頭，右手乾
陀翻鈴口。七眼長子者，手執金剛鉤器，足頭踏nita
□ka。東方大將者，牙齒口唇三齒印，手持腰鼓白螺杯。
南方大將者，身珞人手貫七頭，手持毒蛇一劍。西方大
將者，左手作三齒金剛，右手持斡叉戟。北方大將者，戴
五人頭烏嘴尖，持一螺杯三齒印。迅疾風王者，持三頭
毒蛇根，收邪魂魄歸正道。大使火王者，頂現馬頭立火
輪，手□金剛真寶劍。福德龍女者，垂黃白色現菩薩，持
摩□□□□□大□雄猛王者，身垂黑池開口牙，手杯髑
髏牽叉戟。東方天女者，一身貞潔貌芙蓉，登白雲座；四
臂呈盤光日月，現寶劍鋒。南方天女者，一身具菩薩妙
相，座擁蓮花；六臂現香果花鬘，鉢浮寶杵。西方天女
者，身窈窕，美姿容，立寶石座，四臂執燈帆。東方楊柳，
託鼎香爐。北方天女者，一身歡喜乘馬座，捧北斗七星；
六臂崢嶸獻虎頭，振金剛鈴杵。東方牛頭鬼王者，身現
青色履毒蛇，手執金剛堅利劍。南方鳥頭鬼王者，身垂
黑色立寶石，手持銳斧斬邪魔。西方兔頭鬼王者，身現
青色立白鵝，手執五綵揚旗仗。北方虎頭鬼王者，身垂
黃色立死屍。東方獅頭力士者，身現青色天磚衣，手
持風袋露青杵。南方狗頭力士者，垂黃□形身，持弓箭，
射勢。西方鳳頭力士者，身垂赤色形，背安鉞斧器。北
方豬頭力士者，身綠，口牙作咬勢，手執三頭青毒蛇。三
子遣一子者，現八目助法，持寶現法王。花蝦蟆頭力士
者，繫怪主餓鬼，袋現三蝦蟆。牛頭大士者，身色作怪又
佉妖，手持怪袋豎青杵。馬頭大力士者，身垂二□相，盤
捧十類頭。habhakā大力士者，一身面目露口□，右持
叉戟左腰鼓。天鬼神威德，讚之難窮；秘密宗風，類之無
<pb n="107"/>
盡。權化忿怒為主伴，實際慈悲證果因。有神形、鬼形、
人形，驅邪扶正；依佛寶、法寶、僧寶，濟物利生。咸
遊最上無上之門，總悟厥中執中之理。
 大黑中圍教外傳，  陰陽會合自玄玄。 
 四三主聖迦羅化，  廿八伴徙神鬼旋。 
 法器恢恢光日月，  威儀齊齊布雲霞。 
 何妨世俗塵勞染，  到此最乘別有天。 
加持中圍伴繞真言
<other>十方善神儀當演</other>
夫十方者，扶正之理，守護之功。域民不以封疆為
界，有德則來；海眾盡列華藏之都，無察則往。東方
憍屍迦天，東南方火天仙神，南方閻魔羅法王，西南方羅
剎□女，西方縛魯那龍王，西北方風神王，北方寶藏大神
眾，東北方大自在天王，上方大梵天王，下方堅牢地神
眾，各鎮八方，居尊十地。咸垂衛祐之恩，廣布慈仁之
德。消除於不惻障本，增長於無限福源。夫婦和偕，子
孫吉慶，六畜繁衍，五穀豐登。水火盜賊而弭消，病怪妖
魔而蕩散。□求遂意，凡望隨心。
 十方世界總包羅，  分守封疆自不過。 
 上下四隅皆有主，  物人萬像是誰何？ 
 權輿天地資國界，  衡鑒密圍宰敵魔。 
 甚幸真容雲雨格，  維持救法樂單多。 
加持十方善神真言
上來讚揚法會上大黑中圍八位聖賢，七形神眾，降
臨壇＆CB21805;，允應凡忱，布法延齡利益，了悟甚深奧旨，□趨
竟法門，拯拔幽陽，增修福智。二時終
（下殘）

<bz>〔錄文完〕</bz>

<article id="n56">進新譯大方廣佛花嚴經表</article>

<other><bf>《進新譯大方廣佛花嚴經表》</bf>（附總目）</other>
弘景撰整理者　方廣錩

<bz>〔題解〕</bz>
<bf>《大方廣佛華嚴經》</bf>，略稱<bf>《華嚴經》</bf>，印度大乘佛教經典，中
國佛教華嚴宗立宗的依據。該經較重要的漢文譯本前後有三
個，<bf>《新譯大方廣佛華嚴經》</bf>是這三個中的第二個，又稱<bf>《新譯華
嚴經》</bf>，<bf>《八十華嚴》</bf>、<bf>《新經》</bf>、<bf>《唐經》</bf>等。由于闐僧人實叉難陀於
大周則天皇帝證聖元年（695）三月十四日在洛陽大內大遍空寺
開譯。是日則天皇帝「親臨法座，煥發序文，自運仙毫，首題品
名」。隨即移到佛授記寺繼續翻譯。至聖曆二年（699）十月八日
譯畢。共譯成七處九會三十九品八十卷。武則天為該經所作之
序為歷代大藏經所收，敦煌遺書中也有保存，為伯2481號。
敦煌遺書中發現的<bf>《大周新譯大方廣佛華嚴經總目》</bf>為伯
2314號，首尾完整，文字清晰整齊，書品亦佳。當為敦煌遺書中
的上品。存111行，可分為三個部分：第一部分為<bf>《進新譯大方
廣佛華嚴經表》</bf>，40行；第二部分為<bf>《總目》</bf>正文，55行；第三部分
為該經的譯者題名，16行。
<bf>《大周新譯大方廣佛華嚴經總目》</bf>，一卷，歷代經錄均失載。
僅在敦煌遺書伯3202號<bf>《龍錄內無名經論律》</bf>中有記載，作「<bf>《大
方廣佛華嚴經總目》</bf>，一卷」。所指很可能就是伯2314號這一卷
子。該<bf>《總目》</bf>於<bf>《華嚴經》</bf>七處九會一一標明，於卷品開闔也一
一註出，條貫清晰醒目，優於傳世本<bf>《八十華嚴》</bf>的目錄。但與傳
世本相較，品名略有異同。
<bf>《總目》</bf>前的<bf>《進經表》</bf>，是聖曆二年譯畢該經進呈武則天時
的表文，由弘景執筆，為現存有關<bf>《八十華嚴》</bf>的最早的資料。這
一表文的某些詞句，後代曾被某些經錄引用，因而流傳下來，但
表文本身早佚，僅在<bf>《華嚴宗經論章疏目錄》</bf>中有其名。敦煌本
<bf>《進經表》</bf>的發現，不僅對研究<bf>《八十華嚴》</bf>的翻譯經過、版本異同
有很大的幫助，且對研究武則天與佛教的關係、華嚴宗的形成，
都具有重要意義。
<pb n="108"/>
歷代經錄史傳記述參與<bf>《八十華嚴》</bf>翻譯的譯者時，均較簡
略，且互有參差。<bf>《總目》</bf>所附的譯者題名，當是研究這一問題的
第一手權威資料。
該伯2314號中有武周新字多個，但也有些字未按武周新字
書寫；歸義軍初期的<bf>《龍錄內無名經論律》</bf>中錄有其名；故本文獻
的抄寫年代應在八世紀下半葉至九世紀上半葉。

<other><bz>〔錄文〕</bz></other>

<other>進新譯大方廣佛花嚴經表</other>

沙門弘景等言：竊以理不自得，籍教而悟；教不自
弘，因人以闡。然研精妙道，豈聲聞之智力；幽贊大乘，
蓋菩薩之能事。雖十聖與三賢異位，千馬將七寶殊途，
莫不大開方便之門，廣務紹隆之業。
伏惟天冊金輪聖神皇帝陛下積因成德，乘權降靈。
受灌頂而垂衣，膺轉輪而馭宇。無偏無黨，運慈悲而育
黔庶；雖休勿休，當囑累而弘正法。四人以之安樂，三寶
由其住持。
恭惟<bf>《大方廣佛花嚴經》</bf>者，斯乃滿藏之圓旨，一乘
之＆CB21845;說。理無大而不包，義無微而不顯。一言一句，皆
自在之法門；無始無終，悉甚深之境界。見聞者猶其不
易，悟解者將知實難。自非道出二乘，位階五忍，得文殊
之護念，成普賢之願力，孰有能擊揚真實，弘宣隱奧？
陛下以聖智潛通，至靈昭咸。故能使等三千之經
卷，發自殊方；包十萬之頌文，來臻魏闕。香函始屆，甘
露夢而夕灑；貝牒初開，良雨應而朝洽。
陛下又親臨法座，煥發序文，自運仙毫，首題名
品。七曜垂象，景麗於三明；八體成文，光敷於五義。法
寶分行而錯落，淨花入貫而昭彰。九會真詮，詞中悉現；
百城奧旨，字下皆明歟。夫十翼之光啟繇辭，七觀之昭
宣雅誥。彼局名言之域，此超心智之境，欲云校美，詎
可同年？
弘景等幸以凡庸，忝承恩命，俾續傳譯，令終卷部。
想生、融之茂范，始愧當仁；顧澄、什之遺風，終慚策蹇。
但以十王帝力巍哉俯被；六時日用妙矣難知。積月累
年，將勤補拙。傳度云畢，裝繕又了。依常字寫，勒成八
十卷；大字寫，分為二百卷。並目各一卷。謹即緘之寶
藏，承以花台，望闕遄趍，叩閽奉進。雖一言三覆，誠無
惰於曩賢；而事重人輕，慮有虧於妙典。伏希聖哲，特為
詳覽。冀微言不墜，了義皆存。慧日將舜日俱懸，法雲
共堯雲等布。皇基峻極，體固須彌之山；景曆延長，數越
微塵之劫。幸甚！幸甚！無任慊款屏營之至。
謹奉表陳進以聞。弘景等誠惶誠恐謹言。
<ps>大周新譯大方廣佛花嚴經總目一卷</ps>
此經一部，總於七處九會說三十九品，八十卷。三
藏沙門于闐國僧實叉難陀等奉制譯。
天冊金輪聖神皇帝親御法筵，制序刊定。
第一會，菩提場中說。合六品一十一卷。
世主妙嚴品第一。五卷，從第一至第五。
如來現相品第二。一卷，第六。
普賢三昧品第三。
世界成就品第四。已上兩品，共一卷，第七。
花嚴世界品第五。三卷，從第八至第十。
毗盧遮那品第六。一卷，第十一。
第二會，普光明殿說，合六品四卷。
佛名號品第七。
四聖諦品第八。已上兩品，共一卷，第十二。
光明覺品第九。
菩薩問明品第十。已上兩品，共一卷，第十三。
淨行品第十一。
賢首品第十二。已上兩品，共二卷，第十四、第十五。
第三會，忉利天宮說，合六品三卷。
<pb n="109"/>
昇須彌山頂品第十三。
須彌頂上偈贊品第十四。
十住品第十五。已上三品，共一卷，第十六。
梵行品第十六。
初發心功德品第十七。已上兩品，共一卷，第十七。
明法品第十八。一卷，第十八。
第四會，夜摩天宮說，合四品三卷。
昇夜摩天宮品第十九。
夜摩宮中偈贊品第二十。
十行品第二十一。已上三品，共兩卷，第十九、第二十。
十無盡藏品第二十二。一卷，第二十一。
第五會，兜率天宮說，合三品，一十二卷。
昇兜率天宮品第二十三。一卷，第二十二。
兜率宮中偈贊品第二十四。
十迴向品第二十五。並前品，合十一卷，從第二十三至第三十三。
第六會，他化自在天宮說，一品六卷。
十地品第二十六。六卷，從第三十四至第三十九。
第七會，重會普光明殿說，合一十一品一十三卷。
十定品第二十七。四卷，從第四十至第四十三。
十通品第二十八。
十忍品第二十九。已上兩品，共一卷，第四十四。
阿僧祇品第三十。
壽量品第三十一。
菩薩住處品第三十二。已上三品，共一卷，第四十
五。
佛不思議法品第三十三。兩卷，第四十六、第四十七。
如來十身相海品第三十四。
隨好光明功德品第三十五。已上兩品，共一卷，第四十八。
普賢行品第三十六。一卷，第四十九。
如來出現品第三十七。三卷，從第五十至第五十二。
第八會，三會普光明殿說，一品七卷。
離世間品第三十八。七卷，從五十三至五十九。
第九會，給孤獨園說，一品二十一卷。
入法界品第三十九。二十一卷，從六十至第八十。

大方廣佛花嚴經總目一卷

聖曆二年十月八日依經撰定
翻經大德大福先寺僧復禮撰錄
翻經大德崇先寺上座僧法寶審覆
翻經大德秦州大雲寺主僧靈叡審覆
翻經大德荊州玉泉府僧弘景審覆
翻經大德大福先寺上座僧波侖審覆
翻經大德長壽寺主僧智瀲審覆
翻經大德大福先寺維那僧惠儼審覆
翻經大德佛授記寺上座僧玄度審覆
翻經大德大周西寺僧法藏審覆
翻經大德佛授記寺主僧德感審覆
翻經大德中大雲寺都維那僧玄軌審覆
三藏沙門于闐國僧實叉難陀審覆
三藏沙門大福先寺僧義淨審覆
判官承奉郎守左玉鈐衛錄事參軍於師選
使朝請大夫守太子中舍人上柱國賈膺福

<bz>〔錄文完〕</bz>

<article id="n57">雲南阿吒力教經典及其在中國佛教研究中的價值</article>

<sarticle>雲南阿吒力教經典及其
在中國佛教研究中的價值</sarticle>
侯沖

在明代及其以後的雲南地方文獻中，有大量阿吒力密教（阿
<pb n="110"/>
吒力教）的記載。因所記較零散，故對阿吒力教究竟是什麼派別
的佛教，一直眾說不一。目前大致有四種看法：一、從印度直接
傳入雲南的印度密教；二、從西藏傳入雲南的藏密；三、從印度傳
入雲南後，以大理一帶為中心形成的有自己獨特體系的密教，即
滇密；四、直接從印度傳入大理的印度密教和從中原傳入大理
的漢地密宗的結合體（此觀點為筆者未見阿吒力經典時提出）。
人們都知道1956年發現的大理鳳儀北湯天寫經中有不少
阿吒力經典，但因被三個不同的單位保管，大多看不到原件，故
不論持何種觀點的學者，對阿吒力教經典的認識，一直都很模
糊，所以在所著中對阿吒力經典均未有具體的說明，也影響了他
們對阿吒力教的認識。幸運的是，我們在雲南省佛教協會顧問、
阿吒力僧趙文煥先生處看到了一些阿吒力教經典。在探究這批
經典的基礎上，我們又陸續收集到其他一些經典，從而深化了對
阿吒力教的認識。這無疑是雲南佛教研究的一次突破。由於這
批阿吒力經典大多不見中外歷代佛書載錄，也大多未為中外大
藏經所收，故它們的存世，在中國佛教研究中無疑有重要的價
值。

<other>一、雲南阿吒力教經典簡目</other>
根據目前所見阿吒力經典及周泳先先生整理鳳儀北湯天寫
經所編<bf>《大理國寫經目》</bf>，我們將現存阿吒力經典編了一簡目。
這個簡目還有待進一步完善，但我們相信大部分重要阿吒力經
典已在這個簡目中。通過這批經典，我們已可對阿吒力教的性
質作一判斷。
1、<bf>《重廣水陸法施無遮大齋儀》</bf>，雲南省圖書館藏鳳儀出土
本（殘缺）。玉溪某居士處藏舊抄本<bf>《水陸大齋瑜伽密教第一
壇》</bf>、<bf>《水陸大齋瑜伽密教第二壇》</bf>，可資校對。
2、<bf>《楞嚴解冤釋結道場儀》</bf>八卷，題「眉陽慧覺寺長講沙門祖
照集」。清乾隆五十一年（1786）據明版刻本，現藏雲南省圖書
館。昆明某先生處有光緒十一年段壽榮精抄本（缺密教部分）。
小科儀<bf>《佛門六類解結法事》</bf>（或作<bf>《六負解結法事》</bf>）據本科儀所
纂而成。
3、<bf>《地藏慈悲救苦薦福利生道場儀》</bf>四冊。署「餘杭沙門元
照集」。清康熙三十七年（1698）抄本，現藏昆明某先生處。玉溪
某居士處藏舊抄本<bf>《地藏慈悲救苦薦福利生道場綱要》</bf>及<bf>《地藏慈
悲道場密教並經卷上》</bf>。雲南省圖書館藏大理鳳儀寫經有<bf>《地
藏科上》</bf>、<bf>《地藏科儀》</bf>。
4、<bf>《如來廣孝十種報恩道場儀》</bf>八卷。題「漢州綿竹大中祥
符寺住持長講華嚴海印大師思覺集」，無抄寫年代。現藏昆明某
先生處。玉溪某居士及另一居士處藏清嘉慶抄本<bf>《孝順設供拔
苦報恩道場儀文》</bf>卷中、卷下及<bf>《報恩道場儀》</bf>的紀贊、提綱、密教
部分，雲南省機關某先生處有清康熙二十八年抄本<bf>《孝順設供拔
苦報恩道場儀》</bf>儀文卷上、卷中二卷的覆抄本，洱源鳳羽某阿吒
力處有段宗培抄<bf>《如來廣孝十種報恩道場儀》</bf>卷下，可資校對。
5、<bf>《銷釋金剛科》</bf>一卷，宋釋宗鏡述。清代抄本三種。此書
見於<bf>《續藏經》</bf>，有明代註釋本和清抄本。天津圖書館也有明刻
古本。
6、<bf>《天宮科》</bf>不分卷（包括儀文、提綱、真言部分），中有「西竺
中巖山祖覺禪師集」之句。近代抄本。其簡本為<bf>《新集天宮吉祥
鴻科儀》</bf>，題「大漢民國十年歲次辛酉蒲月後學弟子廣運抄錄」。
又有更簡本<bf>《天宮吉祥科儀》</bf>。
7、<bf>《敬設諸天淨醮法事》</bf>，包括<bf>《光明大夜上》</bf>、<bf>《光明大夜
下》</bf>。大理鳳儀北湯天出土，現藏雲南省圖書館。
8、<bf>《藥師科》</bf>（名不一，又作<bf>《藥師道場解經頌文灌頂章句教
誡儀文》</bf>、<bf>《佛說消災延壽藥師灌頂章句儀文》</bf>、<bf>《藥師灌頂章句拔
苦過罪生死得度綱目》</bf>、<bf>《藥師科範》</bf>等），不分卷。包括教誡、儀
文、綱目、真言四部分。署「東晉天竺三藏法師閩越金身太平寺
沙門若愚述，帛尸梨密多羅奉詔譯」。有嘉慶並光緒抄本。玉溪
某居士處藏舊抄本<bf>《藥師七級燈科儀文》</bf>及近代抄本<bf>《佛門藥師
消災延壽燈科》</bf>為其簡本。另有<bf>《藥師解結誦經》</bf>，大理鳳儀北湯
天出土，現藏雲南省圖書館。
9、<bf>《新集西域毛牧淨土勝果道場儀》</bf>，不分卷，包括儀文、提
綱、真言三部分，署「西晉毛牧居士大善知識所集」，無抄寫年代。
<pb n="111"/>
簡本為<bf>《淨土法事》</bf>。
10、<bf>《冥府十王滅罪拔苦科》</bf>不分卷，包括教誡、儀文、提綱、
密咒。嘉慶十八年抄本。<bf>《新集冥府十王科儀》</bf>為其簡本。雲南
省圖書館藏大理鳳儀出土者包括<bf>《冥王教誡》</bf>、<bf>《冥王提綱》</bf>、<bf>《冥
王貳時》</bf>、<bf>《冥王三時》</bf>、<bf>《冥王四禮》</bf>，為殘缺本。
11、<bf>《廣大靈感大悲觀世音菩薩香山寶科儀》</bf>（觀音香山寶
科），一冊，舊抄本。
12、<bf>《瑜伽焰口施食集要壇儀》</bf>全部，署「大興善士（寺）三藏
沙門不空翻譯，崇聖乞士普爍重閱校證，水目比丘心實校訂」，清
光緒十九年刻本；又有光緒版，署「大興善士（寺）三藏沙門不空
翻譯，龍山乞士昌禮較（校）述」。
13、<bf>《瑜伽焰口施食科》</bf>，一冊，近代抄本，中有祭亡白文詞。
雲南省圖書館藏有大理鳳儀北湯天生土本。又有明抄本<bf>《瑜伽
焰口施食集壇》</bf>（不見白文詞）。
14、<bf>《關申三府法事》</bf>，有數種抄本。
15、<bf>《釋門下瘟火二醮申奏》</bf>，一冊，宣統三年抄本。
16、<bf>《釋門瑜伽破獄破血河金科全部》</bf>，一冊，近代抄本。
17、<bf>《佛門九品往生燈科》</bf>，一冊，近代抄本。
18、<bf>《佛門迎請聖僧法事》</bf>，一冊，近代抄本。
19、<bf>《佛門星辰科儀》</bf>（又作<bf>《釋門禳星法事》</bf>），一冊，近代抄
本。
20、<bf>《佛門經咒寶科》</bf>（又題<bf>《驅邪蕩穢經咒寶科》</bf>），一冊，內
容近似之書還有<bf>《諸部因緣科》</bf>、<bf>《華嚴字母》</bf>等。
21、<bf>《佛門三府聖誥》</bf>（又題<bf>《諸佛菩薩諸神寶誥》</bf>），一冊，舊
抄本，有數種。
22、<bf>《釋門預修十三轉集要科儀》</bf>，一冊，近代抄本。
23、<bf>《新曆太歲白虎科》</bf>，一冊，近代抄本。
24、<bf>《迎黃接駕法事》</bf>，一冊，現代抄本。
25、<bf>《召值法事》</bf>，一冊，現代抄本。
26、<bf>《啟祖法事》</bf>，一冊，現代抄本。
27、<bf>《釋門請聖、灶扎、發牒、迴向法事》</bf>一冊，近代抄本。
28、<bf>《進表法事》</bf>，一冊，近代抄本。
29、<bf>《釋迦太子浴佛表法事》</bf>，簡本為<bf>《新集太子沐浴法事》</bf>，
一冊，近代抄本。
30、<bf>《繞塔開橋散花法事》</bf>，一冊，現代抄本。
31、<bf>《神祇法事》</bf>（包括龍王、得道水司、本主等），一冊，現代
抄本。
32、<bf>《釋門法名傳度法事》</bf>，一冊，近代抄本。
33、<bf>《佛門蕩穢法事》</bf>（解穢法事），一冊，現代抄本。
34、<bf>《退謝回祿法事》</bf>（附<bf>《佛說避瘟經》</bf>），一冊，光緒庚子抄
本。
35、<bf>《召值法事、揚幡法事》</bf>，一冊，現代抄本。
36、<bf>《觀音表法事》</bf>、<bf>《彌陀表法事》</bf>、<bf>《彌勒表法事》</bf>、<bf>《地藏表
法事》</bf>、<bf>《延生表法事》</bf>、<bf>《浴佛表法事》</bf>、<bf>《北斗午朝表法事》</bf>、<bf>《釋迦
表法事》</bf>等，或為一冊，或合二表為一冊，近現代抄本。
37、<bf>《慈悲三昧水懺》</bf>，三卷，近代抄本。
38、<bf>《慈悲六根水懺》</bf>，一冊，清抄本。
39、<bf>《往生西方極樂寶懺》</bf>，一冊，近代抄本。
40、<bf>《觀音經寶懺》</bf>，一冊，清抄本。又有<bf>《聖白衣觀音圓通寶
懺》</bf>，署「成都天王寺賜紫沙門溥輝撰」，清抄本，現藏玉溪某居士
處。
41、<bf>《先天斗母敕赦天懺》</bf>，一冊，清代抄本。
42、<bf>《祈嗣表》</bf>、<bf>《玄天表》</bf>、<bf>《求壽表》</bf>、<bf>《送聖表》</bf>，或
為一冊，或合二表為一冊，近代抄本。
43、<bf>《釋教瘟火啟師送師安師送師雜錄全本》</bf>，一冊，清代抄
本。
44、<bf>《諸齋道場牒式、狀式、詞式、表式合本》</bf>，一冊，明萬曆九
年抄本。
45、<bf>《佛門擇黃道日並各式本》</bf>，一冊，近代抄本。
46、<bf>《佛門大齋事聖牌》</bf>，一冊，現代抄本。
47、<bf>《佛門諸齋佛榜》</bf>，一冊，近代抄本。
48、<bf>《太上北斗仙經》</bf>，一冊，近代抄本。
49、<bf>《南斗延生真經》</bf>，一冊，近代抄本。
<pb n="112"/>
50、<bf>《太上玄靈北斗本命延生真經》</bf>，一冊，光緒十年抄本。
51、<bf>《大佛頂首楞嚴經》</bf>，唐般辣密諦譯，舊抄本。
52、<bf>《地藏菩薩本願經》</bf>，唐實叉難陀譯，舊抄本。
53、<bf>《大方便佛報恩經》</bf>，舊抄本。
54、<bf>《佛說藥師灌頂拔除過咎生死得度經》</bf>，題「帛尸梨密多
羅譯」，舊抄本。
55、<bf>《金剛經》</bf>，鳩摩羅什譯，清抄本及刻本。
56、<bf>《觀音救苦經》</bf>、<bf>《血盆經》</bf>、<bf>《灶王經》</bf>、<bf>《閻王經》</bf>、<bf>《太陽
經》</bf>、<bf>《太陰經》</bf>、<bf>《受生經》</bf>、<bf>《避瘟經》</bf>，舊抄本，因為小經，故大多
是數經合抄在同一本子上，很少有單行本。
很顯然，在「破四舊」和「文化大革命」以前，除了鳳儀有古本
經卷外，雲南大部分地區尤其是大理地區的洱源、劍川、鶴慶等
縣，麗江地區的麗江縣、蘭坪等地，也保存有不少阿吒力經典，所
以浩劫後，仍有部分經典留存了下來。在沒有條件全部看到雲
南省圖書館藏那批鳳儀北湯天佛教經典時，這些經典就理所當
然地成了解開阿吒力教之謎的一把金鑰匙。在實地調查中據阿
吒力介紹，阿吒力經典一般有經、懺和科儀。基本上是一種科儀
有一經一懺。但由於經過「文化大革命」，現在仍存世的阿吒力
經典，經、懺的數量較少，主要是科儀。並有少量有關法會牌式、
幡式及文書定式的本子存世。

<other>二、雲南阿吒力教經典為明代佛教之「教」所用科儀</other>
從內容上看，這批阿吒力科儀儘管大都不見中外歷代佛書
載錄，也大都未為歷代大藏經所收，但它們都來自內地，都為漢
地佛教經典。如其中的<bf>《如來廣孝十種報恩道場儀》</bf>就內容來
看，乃引述宗密<bf>《盂蘭盆經疏》</bf>、慈覺<bf>《孝行錄》</bf>和契嵩<bf>《孝論》</bf>，並
摘取經藏而成。<bf>《教誡》</bf>中稱「本朝慈覺禪師」，可知思覺與宗賾
慈覺同為宋僧。宗賾慈覺神師<bf>《孝行錄》</bf>久佚，<bf>《儀文》</bf>中引述該
書部分內容，從而為研究他的孝道思想和宋代中國佛教孝道思
想保存了難得的資料。我們不能因為它不見中外歷代佛書記載
就以為它是雲南獨有的。又如劍川阿吒力現在常用的<bf>《銷釋金
剛科》</bf>，本名<bf>《銷釋金剛經科儀》</bf>，見於<bf>《續藏經》</bf>。明覺連重集<bf>《銷
釋金剛經科儀會要註解》</bf>署「宋隆興府百福院宗鏡禪師述」，則它
顯然為中國僧人著述。從內容上看，它主要以姚秦鳩摩羅什譯
<bf>《金剛般若波羅蜜經》</bf>為依據編集而成，並且必須與坊間刻本<bf>《金
剛經》</bf>（卷首為奉請八金剛、四菩薩等）配合纔能舉行法會。內地
僧人現在已不知道如何使用本科儀，但阿吒力僧還能。這並不
證明阿吒力教傳自印度並自成體系，祇表明阿吒力保存了內地
佛教的一些較早的形式。換句話說，<bf>《金剛經科儀》</bf>至今仍為雲
南劍川阿吒力廣泛使用，可以說明今天的阿吒力的所作所為，是
漢地佛教的部分較早形式的遺存。
既然阿吒力經典是漢地佛教經典，它們是何時傳入的？阿
吒力又是漢地佛教中的哪一支呢？
就雲南地方史來看，「宋揮玉斧」儘管不盡符合歷史事實，但
大理國與宋代交往不多，且主要以經濟往來為主，這是不容否認
的。故即使有的科儀成書於宋代，也不可能在大理國時期傳入
雲南。到了元代，漢地佛教大規模傳入雲南，儘管大都是禪講
宗，但也不能排除有科儀傳入。惟當時雲南地方史志中尚無阿
吒力一詞，故阿吒力經典大規模傳入雲南的時間，目前暫定為明
初。
明初，明政府將佛教寺院三分為「禪、講、教」。所謂「禪」、
「講」、「教」，在當時的意思是：「其禪不立文字，必見性者方是本
宗；講者務明諸經旨義；教者演佛利濟之法，消一切現造之業，滌
死者宿作之愆，以訓世人。」對「禪」、「講」的含義，學者們的意
見是一致的。對教僧為從事瑜伽顯密法事儀式，做法事為死者
洗滌罪愆，是「經懺僧」或「應赴僧」，是佛教深入民間成為民俗的
一種表現，學者們的意見也是一致的。但對教僧具體的所作所
為，不見有人作進一步的解釋。究其原因，是沒有可資研究的材
料。明洪武十六年曾命僧錄司官對「今瑜伽顯密法事儀式及諸
真言密咒，盡行考校穩當可為一定成規，行於天下諸山寺院，永
遠遵守，為孝子順孫慎終追遠之道，人民州里之間祈禳伸請之
用。」後在<bf>《申明佛教榜冊》</bf>中又規定「顯密之教，儀範科儀，務
遵洪武十六年頒降格式」。就現存阿吒力科儀真言有較統一
<pb n="113"/>
的形式及阿吒力以做法事為其主要佛教活動來看，可以肯定阿
吒力教就是明代的「教」；阿吒力僧，就是明代的教僧。如果想在
明代教僧及中國民俗佛教的研究上有所突破，就不能不研究雲
南的阿吒力經典。
「教」在明初傳入雲南與明初的宗教政策有一定關係。幻輪
<bf>《釋氏稽古略續集》</bf>卷二載：洪武二十一年，明政府發佈告令給僧
錄司，讓其「行文書各處僧司去，但有討度牒的僧，二十已上的，
發去烏蠻、曲靖等處，每三十里造一座庵，自耕自食，就化他一境
的人」。故「教」於此後不久傳入雲南當無疑問。
「教」傳入雲南後，為了能迅速發展，教僧就替自己在雲南歷
史上尋找依據。元代及其以前稱僧人為「阿左梨」，為了與之掛
鉤，教僧就擬出一系列音近的詞——阿吒力、啊吒力、阿拶哩等。
他們還根據當時雲南流行一些說法，編造自己的歷史。由於明
初<bf>《白古通記》</bf>將大理說成就是印度，是妙香佛國，大理土著有印
度血統，於是就有教僧稱：
「夫西竺有姓名曰阿拶哩，是毗盧遮耶族，姓婆羅門，從梵天
口中而生，教習秘密大道。」
「稽<bf>《郡志》</bf>，唐貞觀時，大士自乾竺來建大理，以釋氏顯之教
化人為善，摩頂授記。蒙氏細奴羅，號為奇王，主宰斯土；選有德
行者為阿吒力灌頂僧，祈禱雨暘。厥後復有贊陀崛多從摩伽陀
國至此，大闡瑜伽秘典，著述降伏、資益、愛敬、息災四術以顯
化。」
正像<bf>《白古通記》</bf>有眾多附會卻為時人推崇一樣，教僧的附
會在當時也很流行，所以在明代雲南地方史志中纔頻繁出現「阿
拶哩」、「啊吒力」、「阿叱力」等詞，並有贊陀崛多「闡瑜伽教，演秘
密法，祈禱必應，至今雲南土僧名阿叱力者皆服其教」的記載。
應當看到，這些名詞和這些記載都是明代纔出現的，在元代及其
以前並沒有。所以真實的歷史是，阿吒力並非觀音大士所選，阿
吒力所習與贊陀崛多所傳也風馬牛不相及。
明萬曆九年抄本<bf>《諸齋道場牒式、狀式、詞式、表式合本》</bf>是
阿吒力為明代的「教」的一有力證據。其中所錄牒文中的九州
牒、十三布政司城隍牒、各布政總城隍牒，顯然是明代全國各地
通用的牒式。「祝國表」、「謝恩表」則為當時全國通用有表式。
這些表、牒說明阿吒力不是雲南獨有的，在明代，這種形式的佛
教通行全國。「破獄關」中「依科修建瑜伽顯密某道場一供」的文
字，說明當時阿吒力所做上述道場、齋事，與瑜珈顯密都有關係。
而「玉帝狀」、「三元狀」、「玉帝表」、「青旦詞」、「梓潼詞」、「玄帝
詞」、「九天詞」、「玉皇表」、「玉帝表」等是阿吒力僧日常齋事所用
的詞、表、狀，說明康熙<bf>《雲南通志．凡例》</bf>中稱阿吒力教「非釋非
道」的原因，是由於明代的佛教到了清代，在內地已無影響，當時
的人對明代的東西一無所知，依自己有限的知識對阿吒力作了
這樣的判斷。因為從現存阿吒力科儀可以看出，明代的「教」是
密教傳入中國後在唐宋時期與中國傳統文化（包括道教文化）及
佛教顯宗結合的產物。它與一般意義上講的禪、講宗不同，與中
國傳統宗教道教也不同，故它不是道教，而是佛教。
在阿吒力科儀中，保留有不少密教的漢譯真言。但大科儀
的密教真言的格式大同小異，如都有諸部因緣等內容。在不少
小科儀中也常有「教有真言」這樣的文字。所以無論如何，阿吒
力教（「教」）也祇是中國漢地密教的通俗化，而不是自成系統的
密教。而且阿吒力僧也不全是密僧。因為阿吒力在修建道場
時，由於科儀一般分為教誡、儀文、提綱和密教，必須將它們相互
配合纔能圓滿地完成一台瑜伽顯密法會，僧人因此也就至少分
為主教法師（又稱秉教法師，統管道場全面工作）、主儀法師（負
責儀文的唱念）、提綱法師（負責提綱部分）和主密法師（又稱為
密教師，負責密教部分）。細分則還有掌壇法師（負責主持某一
壇法事）、主經法師（按法事進行程序唱念相應佛經）、表白法師、
禮懺法師、鐘鼓法師、鐃鉢法師等等。但不論何種法師，都祇是
暫定的。祇要能吹、打、唱、念，任何受過比丘大戒的僧人（受過
具戒纔可以使用「佛法僧三寶印」）都可以充任主教法師或密教
師以及其他法師。並不是祇有密僧來行持法事。所以明代雲南
地方文獻中的「（秘）密僧」、「叱力」等，其實就是當時佛教寺院三
分時的教僧。明代雲南地方史志對他們的記載，由於受<bf>《白古通
記》</bf>的影響，有不少地方需作仔細考究纔能弄清真相。
<pb n="114"/>
從科儀還可看出，教僧一開始肯定是沙門（按當時的記載，
不排除一些僧人私有眷屬，潛住民間的情況）。他們在詞、表文
中稱「沙門某」、「比丘某」，所用科儀中則有「比丘某」的字樣。從
<bf>《請祖法事》</bf>則可以看出他們都出自禪宗，並按禪宗（有臨濟、曹
洞、雲門等宗）譜系排定法名。但必須受過比丘戒的僧人纔能主
持法事，可以使用「佛法僧三寶印」。後來因為僧人沒了傳承，一
批受過菩薩戒的在家居士繼承了教僧的事業，與僧人有區別的
地方是自稱「緇流某」，在所用科儀中也用這一稱呼。但個別科
儀也有因脫漏而未改，仍有使用「比丘某」的情況。因此阿吒力
在一些地方成了世襲，並子子孫孫一代一代傳了下來。當然，由
於阿吒力行持法事是照本宣科，故在科儀和經典遺失或焚燬後，
一些重要法事活動也就隨之消失了。而有一部分經典存世，自
然也就為解開阿吒力之謎提供了必要的條件，為我們瞭解宋代
及其以後中國俗佛教提供了頗有價值的資料。

<other>三、阿吒力教經典是研究中國民俗佛教的重要資料</other>
世俗化是中國佛教的總趨向。但中國佛教明顯的世俗化是
在五代北宋之際，具體的表現是從義理性佛教過渡到民俗性佛
教。此後到20世紀晚清的一千多年，佛教與中國民間社會血肉
相連，對中國民間的社會生活產生了巨大的影響。所以在中國
佛教史上，五代北宋至晚清作為佛教中國化的真正表現，被視為
中國民俗佛教或中國俗佛教時期。但是，「民俗佛教研究是長期
遭人忽視的領域。以往佛教史籍多偏重於介紹學理佛方面的高
僧、教理、事件等，這樣並不足以反映中國佛教的全貌，尤其不能
突出佛教用於社會教化的功能。」很大程度上，存在這種狀況
的原因是缺乏足資研究的資料。
當前，人們正借鑒民俗學、人類學、社會學的方法重新省察
佛教，反思以往中國佛教史的研究工作，重新檢察宋元明清佛教
的歷史價值。現存阿吒力教經典如<bf>《楞嚴解冤釋結道場儀》</bf>、<bf>《如
來廣孝十種報恩道場儀》</bf>、<bf>《銷釋金剛經科儀》</bf>等宋代中國僧人著
述及大量明代教僧所用科儀，無疑就是這一工作中值得重視的
新資料。但由於現在存世阿吒力及阿吒力經典已經不多，為適
應這一契機，對雲南阿吒力教進行全方位的調查，培養新生力
量，可以說是對中華古代文化遺產保護的搶救的重要措施。而
對雲南阿吒力教經典的整理和研究，不僅可以幫助我們對阿吒
力教有一個清楚的認識，而且可以加深我們對宋代以後中國民
俗佛教尤其是明代的「教」的認識，這對中國佛教史的研究和佛
教中國化的研究無疑都有重要的意義。
以往由於各種原因，對阿吒力經典的認識存在不少失誤。
現在發現新資料了，希望大家對之給以一定的關心注意，從不同
的角度，使用不同的方法來進行研究。這項工作做好了，對雲南
佛教史、對中國佛教史的研究都是不小的貢獻。

</file>